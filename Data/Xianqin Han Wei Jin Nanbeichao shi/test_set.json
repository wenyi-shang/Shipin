{
  "李陵": [
    {
      "title": "歌",
      "poem": "径万里兮度沙漠。为君将兮奋匈奴。路穷绝兮矢刃摧。士众灭兮名已隤。老母已死虽欲报恩将安归。"
    }
  ],
  "班婕妤": [
    {
      "title": "怨诗",
      "poem": "新裂齐纨素。鲜洁如霜雪。裁为合欢扇。团团似明月。出入君怀袖。动摇微风发。常恐秋节至。凉飚夺炎热。弃捐箧笥中。恩情中道绝。"
    }
  ],
  "班固": [
    {
      "title": "明堂诗",
      "poem": "於昭明堂。明堂孔阳。圣皇宗祀。穆穆煌煌。上帝宴飨。五位时序。谁其配之。世祖光武。普天率土。各以其职。猗欤缉熙。允怀多福。"
    },
    {
      "title": "辟雍诗",
      "poem": "乃流辟雍。辟雍汤汤。圣皇莅止。造舟为梁。皤皤国老。乃父乃兄。抑抑威仪。孝友光明。於赫太上。示我汉行。洪化惟神。永观厥成。"
    },
    {
      "title": "灵台诗",
      "poem": "乃经灵台。灵台既崇。帝勤时登。爰考休徵。三光宣精。五行布序。习习祥风。祁祁甘雨。百谷蓁蓁。庶草蕃庑。屡惟丰年。於皇乐胥。"
    },
    {
      "title": "宝鼎诗",
      "poem": "岳修贡兮川效珍。吐金景兮歊浮云。宝鼎见兮色纷缊。焕共炳兮被龙文。登祖庙兮享圣神。昭灵德兮弥亿年。"
    },
    {
      "title": "白雉诗",
      "poem": "启灵篇兮披瑞图。获白雉兮效素乌。嘉祥阜兮集皇都。发皓羽兮奋翘英。容洁朗兮於纯精。彰皇德兮侔周成。永延长兮膺天庆。"
    },
    {
      "title": "论功歌诗",
      "poem": "因露寝兮产灵芝。象三德兮瑞应图。延寿命兮光此都。配上帝兮象太微。参日月兮扬光辉。──右灵芝歌后土化育兮四时行。修灵液养兮元气覆。冬同云兮春脉沐。膏泽洽兮殖嘉谷。──右嘉禾歌"
    },
    {
      "title": "咏史",
      "poem": "皇皇太上湛恩笃兮。庶见我王咸思觌兮。仁爱纷纭德优渥兮。滂霈群生泽淋漉兮。惠我无疆承天祉兮。流衍万昆长无已兮。"
    },
    {
      "title": "安封侯诗",
      "poem": "戎马鸣兮金鼓震。壮士激兮忘身命。被兕甲兮跨良马。挥长戟兮彀强弩。"
    },
    {
      "title": "七言诗",
      "poem": "鸾鸟高翔时来仪。应治归德合望规。啄食楝实饮华池。"
    },
    {
      "title": "又",
      "poem": "皦皦练丝退浊污。"
    },
    {
      "title": "三言诗",
      "poem": "屏九皋。咏典文。披五素。耽三坟。"
    }
  ],
  "陶潜": [
    {
      "title": "停云诗",
      "poem": "停云。思亲友也。樽湛新醪。园列初荣。愿言不从。叹息弥襟。霭霭停云。濛濛时雨。八表同昏。平路伊阻。静寄东轩。春醪独抚。良朋悠邈。搔首延伫。停云霭霭。时雨濛濛。八表同昏。平陆成江。有酒有酒。闲饮东窗。愿言怀人。舟车靡从。东园之树。枝条再荣。竞用新好。以怡余情。人亦有言。日月于征。安得促席。说彼平生。翩翩飞鸟。息我庭柯。敛翮闲止。好声相和。岂无他人。念子实多。愿言不获。抱恨如何。"
    },
    {
      "title": "时运诗",
      "poem": "时运。游暮春也。春服既成。景物斯和。偶影独游。欣慨交心。迈迈时运。穆穆良朝。袭我春服。薄言东郊。山涤馀霭。宇暧微霄。有风自南。翼彼新苗。洋洋平津。乃漱乃濯。邈邈遐景。载欣载瞩。称心而言。人亦易足。挥兹一觞。陶然自乐。延目中流。悠想清沂。童冠齐业。闲咏以归。我爱其静。寤寐交挥。但恨殊世。邈不可追。斯晨斯夕。言息其庐。花药分列。林竹翳如。清琴横床。浊酒半壶。黄唐莫逮。慨独在余。"
    },
    {
      "title": "荣木诗",
      "poem": "荣木。念将老也。日月推迁。已复有夏。总角闻道。白首无成。采采荣木。结根于兹。晨耀其华。夕已丧之。人生若寄。憔悴有时。静言孔念。中心怅而。采采荣木。于兹托根。繁华朝起。慨暮不存。贞脆由人。祸福无门。匪道曷依。匪善奚敦。嗟予小子。禀兹固陋。徂年既流。业不增旧。志彼不舍。安此日富。我之怀矣。怛焉内疚。先师遗训。余岂云坠。四十地镜子。斯不足畏。脂我名车。策我名骥。千里虽遥。孰敢不至。"
    },
    {
      "title": "劝农诗",
      "poem": "悠悠上古。厥初生民。傲然自足。抱朴含真。智巧既萌。资待靡因。谁其赡之。实赖哲人。哲人伊何。时惟后稷。赡之伊何。实曰播植。舜既躬耕。禹亦稼穑。远若周典。八政始食。熙熙令音。猗猗原陆。卉木繁荣。和风清穆。纷纷士女。趋时竞逐。桑妇宵兴。农夫野宿。气节易过。和泽难久。冀缺携俪。沮溺结耦。相彼贤达。犹勤垄亩。矧伊众庶。曳裾拱手。民生在勤。勤则不匮。宴安自逸。岁暮奚冀。担石不储。饥寒交至。顾余俦列。能不怀愧。孔耽道德。樊须是鄙。董乐琴书。田园弗履。若能超然。投变高轨。敢不敛衽。敬赞德美。"
    },
    {
      "title": "命子诗",
      "poem": "悠悠我祖。爰自陶唐。邈为虞宾。历世重光。《御览》勤夏。豕韦翼商。穆穆司徒。厥族以昌。纷纷战国。漠漠衰周。凤隐于林。幽人在丘。逸虬绕云。奔鲸骇流。天集有汉。眷余愍侯。於赫愍侯。运当攀龙。抚剑风迈。显兹武功。书誓山河。启土开封。亹亹丞相。允迪前踪。常浑长源。郁郁洪柯。群川载导。众条载罗。时有语默。运因隆窊。在我中晋。业融长沙。桓桓长沙。伊勋伊德。天子畴我。专征南国。功遂辞归。临宠不忒。孰谓斯心。而近可得。肃矣我祖。慎终如始。直方二台。惠和千里。於穆仁考。淡焉虚止。寄迹风云。冥兹愠喜。嗟余寡陋。瞻望弗及。顾惭华鬓。负影只立。三千之罪。无后为急。我诚念哉。呱闻尔泣。卜云嘉日。占亦良时。名汝曰俨。字汝求思。温恭朝夕。念兹在兹。尚想孔伋。庶其企而。厉夜生子。遽而求火。凡百有心。奚特於我。既见其生。实欲其可。人亦有言。斯情无假。日居月诸。渐免於孩。福不虚至。祸亦易来。夙兴夜寐。愿尔斯才。尔之不才。亦已焉哉。"
    },
    {
      "title": "赠长沙公",
      "poem": "诗】余於长沙公为族祖。同出大司马。昭穆既远。以为路人。经过浔阳。临别赠此。同源分流。人易世疏慨然寤叹。念兹厥初。礼服遂悠。岁月徂。感彼行路。眷然踌躇。於穆令族。允构斯堂。谐气冬暄。映怀圭璋。爰采春花。载警秋霜。我曰钦哉。实宗之光。伊余云遘。在长忘同。笑言未久。逝焉西东。遥遥三湘。滔滔九江。山川阻远。行李时通。何以写心。贻此话言。进篑虽微。终焉为山。敬哉离人。临路凄然。款襟或辽。音问其先。"
    },
    {
      "title": "酬丁柴桑诗",
      "poem": "有客有客。爰来宦止。秉直司聪。惠于百里。餐胜如归。聆善若始。匪惟也谐。屡有良游。载言载眺。以写我忧。放欢一遇。既醉还休。实欣心期。方从我游。"
    },
    {
      "title": "答庞参军诗",
      "poem": "衡门之下。有琴有书。载弹载咏。爰得我娱。岂我他好。乐是幽居。朝为灌园。夕偃蓬庐。人之所宝。尚或未珍。不有同爱。云胡以亲。我求良友。实覯怀人。欢心孔洽。栋宇惟邻。伊余怀人。欣德孜孜。我有旨酒。与汝乐之。乃陈好言。乃著新诗。一日不见。如何不思。嘉游未斁。誓将离分。送尔于路。衔觞无欣。依依旧楚。邈邈西云。之子之远。良话曷闻。昔我云别。仓庚载鸣。今也遇之。霰雪飘零。大藩有命。作使上京。岂忘宴安。王事靡宁。惨惨寒日。肃肃其风。翩彼方舟。容裔江中。勖哉征人。在始思终。敬兹良辰。以保尔躬。"
    },
    {
      "title": "归鸟诗",
      "poem": "翼翼归鸟。晨去于林。远之八表。近憩云岑。和风不洽。翻翮求心。顾俦相鸣。景庇清阴。翼翼归鸟。载翔载飞。虽不怀游。见林情依。遇云颉顽。相鸣而归。遐路诚悠。性爱无遗。翼翼归鸟。驯林徘徊。岂思天路。欣反旧栖。虽无昔侣。众声每谐。日夕气清。悠然其怀。翼翼归鸟。戢羽寒条。游不旷林。宿不森标。晨风清兴。好音时交。矰缴奚施。己卷安劳。"
    },
    {
      "title": "游斜川诗",
      "poem": "辛酉正月五日。天气澄和。风物闲美。与二三邻曲。同游斜川。临长流。望曾城。鲂鲤跃鳞於将夕。水鸥乘和以翻飞。彼南阜者。名实旧矣。不复乃为嗟叹。若夫曾城。傍无依接。独秀中皋。遥想灵山。有爱嘉名。欣对不足。率共赋诗。悲日月之遂往。悼吾年之不留。各疏年纪乡里。以记其时日。开岁倏五十。吾生行归休。念之动中怀。及辰为兹游。气和天惟澄。班坐依远流。弱湍驰交鲂。闲谷鸣鸥。回泽散游目。缅然睇曾丘。虽微九重秀。顾瞻无匹俦。提壶接宾侣。引满更献酬。未知从今去。当复如此不。中觞纵遥情。忘彼千载忧。且极今朝乐。明日非所求。"
    },
    {
      "title": "示周续之祖企谢景夷三郎时三人共",
      "poem": "在城北讲礼校书诗负阿颓檐下。终日无一欣。药石有时闲。念我意中人。相去不寻常。道路邈何因。周生述孔业。祖谢响然臻。道丧向千载。今朝复斯闻。马队非讲肆。校书亦已勤。老夫有所爱。思与尔为邻。愿言谢诸子。从我颍水滨。怨诗楚调示庞主簿邓治中天道幽且远。鬼神茫昧然。结发念善事。黾勉六九年。弱冠逢世阻。始室丧其偏。为火屡焚如。螟蜮恣中田。风雨纵横至。收敛不盈廛。夏日抱长饥。寒夜无被眠。造夕思鸡鸣。及晨愿鸟迁。在已何怨天。离忧凄目前。吁嗟身后名。於我若浮烟。慷慨独悲歌。钟期信为贤。"
    },
    {
      "title": "答庞参军诗",
      "poem": "三复来贶。欲罢不能。自尔邻曲。冬春再交。款然良对。忽成旧游。俗谚云。数面成亲旧。况情过此者乎。人事好乖。便当语离。杨公所叹。岂惟常悲。吾抱疾多年。不复为情过此者乎。人事好乖。便当语离。杨公所欢。岂惟常悲。吾抱疾多年。不复为文。本既不丰。复老病继之。辄依《周礼》往复之义。且为别后相思之资。相知何必旧。倾盖定前言。有客赏我趣。每每顾林园。谈谐无俗调。所说圣人篇。或有数豆酒。闲饮自欢然。我实幽居士。无复东西缘。物新人惟旧。弱毫夕所宣。情通万里外。形迹滞江山。君其爱体素。来会在何年。"
    },
    {
      "title": "五月旦作和载主簿诗",
      "poem": "虚舟纵逸棹。回复遂无穷。发岁始俯仰。星纪奄将中。南窗罕悴物。北林荣且丰。神萍写时雨。晨色奏景风。既来孰不去。人理固有终。居常待其尽。曲肱岂伤冲。迁化或夷险。肆志无窊隆。即事如已高。何必升华嵩。"
    },
    {
      "title": "和刘柴桑诗",
      "poem": "山泽久见招。胡事乃踌躇。直为亲旧故。未忍言索居。良辰入奇怀。挈杖还西庐。荒途无归人。时时见废墟。茅茨已就治。新畴复应畲。谷风转凄薄。春醪解饥劬。弱女虽非男。慰情良胜无。栖栖世中事。岁月共相疏。耕织称其用。过此奚所须。去去百年外。身名同医如。"
    },
    {
      "title": "酬刘柴桑",
      "poem": "穷居寡人用。时忘四运周。榈庭多落页。慨然知已秋。新葵郁北墉。嘉穟养南畴。今我不为乐。知有来岁不。命室携童弱。良日登远游。"
    },
    {
      "title": "和郭主簿诗二首",
      "poem": "蔼蔼堂前林。中夏贮清阴。凯风因时来。回飚开我襟。息交游闲业。卧起弄书琴。园蔬有馀滋。旧谷犹储今。营己良有极。过足非所钦。舂秫作美酒。酒熟吾自斟。弱子戏我侧。学语未成音。此事真复乐。聊用忘华簪。遥遥望白云。怀古一何深。和泽同三春。清凉华秋节。露凝无游氛。天高风景澈。陵岑耸逸峰。遥瞻皆奇绝。芳菊开林耀。青松冠严列。怀此真秀姿。卓为霜下杰。衔觞念幽人。千载抚尔诀。检素不获。展厌厌竟良月。"
    },
    {
      "title": "赠送羊长史诗",
      "poem": "左军羊长史。衔使秦川。作此与之。愚生三季后。慨然念黄虞。得知千载外。正赖古人书。贤圣留馀迹。事事在中都。岂忘游心目。关河不可逾。九域甫已一。逝将理舟舆。闻君当先迈。负痾不获俱。路若经商山。为我少踌躇。多谢绮与角。精爽今何如。紫芝谁复采。深谷久应芜。驷马无贳患。贫贱有交娱。清谣结心曲。人乖运见疏。拥怀累代下。言尽意不舒。"
    },
    {
      "title": "岁暮和张常侍诗",
      "poem": "市朝凄旧人。骤骥感悲泉。明旦非今日。岁暮余何言。素颜敛光润。白发一已繁。阔哉秦穆谈。旅力岂未愆。向夕长风起。寒云没西山。厉厉气遂严。纷纷悄鸟还。民生鲜常在。矧伊愁苦缠。屡阙清酤至。无以乐当年。穷通靡攸虑。憔悴由化迁。抚己有深怀。履运增慨然。"
    },
    {
      "title": "和胡西曹示顾贼曹诗",
      "poem": "蕤宾五月中。清朝起南飔。不驶亦不迟。飘飘吹我衣。重云蔽白日。闲雨纷微微。流目视西园。晔晔荣紫葵。於今甚可爱。奈何当复衰。感物愿及时。每恨靡所挥。悠悠待秋稼。寥落将赊迟。逸想不可淹。猖狂独长悲。"
    },
    {
      "title": "癸卯岁十二月中作与从弟敬远诗",
      "poem": "寝迹衡门下。邈与世相绝。顾盼莫谁知。荆扉昼常。凄凄岁暮风。翳翳经日雪。倾耳无希声。在目皓已洁。劲气侵襟袖。箪瓢谢屡设。萧索空宇中。了无一可悦。历览千载书。时时见遗烈。高操非所攀。谬得固穷节。平津苟不由。栖迟讵为拙。寄意一言外。兹契谁能别。"
    },
    {
      "title": "与殷晋安别诗",
      "poem": "游好非少长。一遇尽殷勤。信宿酬清话。益复知为亲。去岁家南里。薄作少时邻。负杖肆游从。淹留忘宵晨。语默自殊势。亦知当乖分。未谓事已及。兴言有兹春。飘飘西来风。悠悠东去云。山川千里外。言笑难为因。良才不隐世。江湖多贱贫。脱有经过便。念来存故人。"
    },
    {
      "title": "於王抚军座送客诗",
      "poem": "秋日凄且厉。百卉具已腓。爰以履霜节。登高饯将归。寒气冒山泽。游支倏无依。洲渚思绵邈。风水互乖违。瞻夕欣良燕。离言聿云悲。晨鸟暮来还。悬车敛馀晖。逝止判殊路。旋驾怅迟迟。目送回舟远。情随万化遗。"
    },
    {
      "title": "始作镇军参军经曲阿",
      "poem": "诗弱龄寄事外。委怀在琴书。被褐欣自得。屡空常晏如。时来苟冥会。踠辔憩通衢。投策命晨装。暂与园田疏。眇眇孤舟逝。绵绵归思纡。我行岂不遥。登降千里馀。目倦川途异。心念山泽居。望云惭高鸟。临水愧游鱼。真想初在襟。谁谓形迹拘。聊且凭化迁。终返班生庐。"
    },
    {
      "title": "庚子岁五月中从都还阻风於规林诗二首",
      "poem": "行行循归路。计日望旧居。一欣侍温颜。再喜见友于。鼓棹路崎曲。指景限西隅。江山岂不险。归子念前途。凯风负我心。戢枻守穷湖。高莽眇无界。夏木独森疏。谁言客舟远。近瞻百里馀。延目识南领。空欢将焉如。自古叹行役。我今始知之。山川一何旷。巽坎难与期。崩浪聒天响。长风无息时。久游恋所生。如何淹在兹。静念园林好。人间良可辞。当年讵有几。纵心复何疑。"
    },
    {
      "title": "辛丑岁七月赴假还江陵夜行涂中诗",
      "poem": "闲居三十载。遂与尘事冥。诗书敦宿好。林园无俗情。如何舍此去。遥遥至南荆。叩枻新秋月。临流别友生。凉风起将夕。夜景湛虚明。昭昭天宇阔。皛皛川上平。怀役不遑寐。中宵尚孤征。商歌非吾事。依依在耦耕。投冠旋旧墟。不为好爵萦。养真衡茅下。庶以善自名。"
    },
    {
      "title": "乙巳岁三月为建威参军使都经钱溪诗",
      "poem": "我不践斯境。岁月好已积。晨夕看山川。事事悉如昔。微雨洗高林。清飚矫云翮。眷彼品物存。义风都未隔。伊余何为者。勉励从兹役。一形似有制。素襟不可易。园田日梦想。安得久离析。终怀在壑舟。谅哉宜霜柏。"
    },
    {
      "title": "咏二疏诗",
      "poem": "大象转四时。功成者自去。借问衰周来。几人得其趣。游目汉廷中。二疏复此举。高啸返旧居。长揖储君傅。饯送倾皇朝。华轩盈道路。离别情所悲。馀荣何足顾。事胜感行人。贤哉岂常誉。厌厌闾里欢。所营非近务。促席延故老。挥觞道平素。问金终寄心。清言晓未悟。放意乐馀年。遑恤身后虑。谁云其人亡。久而道弥著。"
    },
    {
      "title": "咏三良诗",
      "poem": "弹冠乘通津。但惧时我遗。服勤尽岁月。常恐功愈微。忠情谬获露。遂为君所私。出则陪文舆。入必侍丹帷。箴规响已从。计议初无亏。一朝长逝后。愿言同此归。厚恩固难忘。君命安可违。临穴冈惟疑。投义志攸希。荆棘笼高坟。黄鸟声正悲。良人不可赎。泫然沾我衣。"
    },
    {
      "title": "咏荆轲诗",
      "poem": "燕丹善养士。志在报强嬴。招集百夫良。岁暮得荆卿。君子死知己。提剑出燕京。素骥鸣广陌。慷慨送我行。雄发指危冠。猛气冲长缨。饮饯易水上。四座列群英。渐离击悲筑。宋意唱高声。萧萧哀风逝。淡淡寒波生。商音更流涕。羽奏壮士惊心知去不归。一作一云知不归。且有后世名。登车何时顾。飞盖入秦庭。凌厉越万里。逶迤过千城。图穷事自至。豪主正怔营。惜哉剑术疏。奇功遂不成。其人虽已没。千载有馀情。"
    },
    {
      "title": "桃花源诗",
      "poem": "晋太元中。武陵人捕鱼为业。缘溪行。忘路之远近。忽逢桃花林。夹岸数百步。中无杂树。芳华鲜美。落英缤纷。渔人甚异之。复前行。欲穷其林。林尽水源。便得一山。山有小口。仿佛若有光。便舍船从口入。初极狭。才通人。复行数十步。豁然开朗。土地平旷。屋舍俨然。有良田美池桑竹之属。阡陌交通。鸡犬相闻。其中往来种作。男女衣著悉如外人。黄发垂髫。并怡然自乐。见渔人。乃大惊。问所从来。具答之。便要还家。为设酒杀鸡作食。村中闻有此人。咸来问讯。自云。先世避秦时乱。率妻子邑人来此绝境。不复出焉。遂与外人间隔。问今是何世。乃不知有汉。无论魏晋。此人一一为具言所闻。皆叹惋。馀人各复延至其家。皆出酒食。停数日。辞去。此中人语云。不足为外人道也。既出。得其船。便扶向路。处处志之。及郡下。诣太守说如此。太守即遣人随其往。寻向所志。遂迷不复得路。南阳刘子骥。高尚士也。闻之欣然规往。未果。寻病终。后遂无问津者。嬴氏乱天纪。贤者避其世。黄绮之商山。伊人亦云逝。往迹浸复湮。来迳遂芜废。相命肆农耕。日入从所憩。桑竹垂馀荫。菽稷随时艺。春蚕收长丝。秋熟靡王税。荒路暧交通。鸡犬互鸣吠。俎豆犹古法。衣裳无新制。童孺纵行歌。斑白欢游诣。草荣识节和。木衰知风厉。虽无纪历志。四时自成岁。怡然有馀乐。于何劳智慧。奇踪隐五百。一朝敞神界。谆薄既异源。旋复还幽蔽。借问游方士。焉测尘嚣外。愿言蹑轻风。高举寻吾契。"
    },
    {
      "title": "归去来兮",
      "poem": "辞】余家贫。耕植不足以自给。幼稚盈室。瓶无储粟。生生所资。未见其术。亲故多劝余为长吏。脱然有怀。求之靡途。会有四方之事。诸侯以惠爱为德。家叔以余贫苦。遂见用为小邑。于时风波未静。心惮远役。彭泽去家百里。公田之利。足以为酒。故便求之。及少日。眷然有归欤之情。何则。质性自然。非矫励所得。饥冻虽切。违已交病。尝从人事。皆口腹自役。於是怅然慷慨。深愧平生之志。犹望一稔。当敛裳宵逝。寻程氏妹丧于武昌。情在骏奔。自免去职。仲秋至冬。在官八十馀日。因事顺心。命篇曰归去来兮。乙巳岁十一月也。归云来兮田园将芜胡不归。既自以心为形役。奚惆怅而独悲。悟已往之不谏。知来者之可追。实迷途其未远。觉悟今是而昨非。舟遥遥以轻飏。风飘飘而吹衣。问征夫以前路。恨晨光之熹微。乃瞻衡宇。载欣载奔。僮仆欢迎。稚子候门。三迳就荒。松菊犹存。携幼入室。有酒盈樽。引壶觞以自酌。眄庭柯以怡颜。倚南窗以寄傲。审容膝之易安。园日涉以成趣。门虽设而常关。策扶老以流憩。时矫首而遐观。云无心以出岫。鸟倦飞而积压还。景翳翳以将入。抚孤松而盘桓。归去来兮。请息交以绝游。世与我而相遗。复驾言兮焉求。悦亲戚之情话。乐琴书以消忧。农人告余以春及。将有事於西畴。或命巾车。或棹孤舟。既窈窕以寻壑。亦崎岖而经丘。木欣欣以向荣。泉涓涓而始流。善万物之得时。感吾生之行休。已矣乎。寓形宇内复几时。曷不委心任去留。胡为乎遑遑兮欲何之。富贵非吾愿。帝乡不可期。怀良辰以孤往。或植杖而耘耔。登东皋以舒啸。临清流而赋诗。聊乘化以归尽。乐夫天命复奚疑。  陶渊明"
    },
    {
      "title": "形影神诗三首",
      "poem": "贵贱贤愚。莫不营营以惜生。斯甚惑焉。故极陈形影之苦。言神辨自然以释之。好事君子。共取其心焉。"
    },
    {
      "title": "形赠影",
      "poem": "天地长不没。山川无改时。草木得常理。霜露荣悴之。谓人最灵智。独复不如兹。适见在世中。奄去靡归期。奚觉无一人。亲识岂相思。但馀平生物。举目情凄洏。我无腾化术。必尔不复疑。愿君取君言。得酒莫苟辞。"
    },
    {
      "title": "影答形",
      "poem": "存生不可言。卫生每苦拙。诚愿游昆华。邈然兹道绝。与子相遇来。未尝异悲悦。憩荫若暂乖。止日终不别。此同既难常。黯尔俱时灭。身没名亦尽。念之五情热。立善有遗爱。胡可不自竭。酒云能消忧。方此讵不劣。"
    },
    {
      "title": "神释",
      "poem": "大钧无私力。万物自森著。人为三才中。岂不以我故。与君虽异物。生而相依附。结托既喜同。安得不相语。三皇大圣人。今复在何处。彭祖爱永年。欲留不得住。老少同一死。贤遇无复数。日醉或能忘。将非促龄具。立善常所欣。谁当为汝誉。甚念伤吾生。正宜委运去。纵浪大化中。不喜亦不惧。应尽便须尽。无复独多虑。"
    },
    {
      "title": "九日闲居",
      "poem": "余闲居爱重九之名。秋菊盈园。而持醪靡由。空服九华。寄怀於言。世短意恒多。斯人乐久生。日月依辰至。举俗爱其名。露凄暄风息。气澈天象明。往燕无遗影。来雁有馀声。酒能祛百虑。菊为制颓龄。如何蓬庐士。空视时运倾。尘爵耻虚罍。寒华徒自荣。敛襟独闲谣。缅焉起深情。栖迟固多娱。淹留岂无成。"
    },
    {
      "title": "归园田居诗五首",
      "poem": "少无适俗韵。性本爱丘山。误落尘网中。一去三十年。羁鸟恋旧林。池鱼思故渊。开荒南野际。守拙归园田。方宅十馀亩。草屋八九间。榆柳荫后檐。桃李罗堂前。暧暧远人村。依依墟里烟。狗吠深巷中。鸡鸣桑树巅。户庭无尘杂。虚室有馀闲。久在樊笼里。复得返自然。野外罕人事。穷巷寡轮鞅。白日掩荆扉。虚室绝尘想。时复墟里人。披草共来往。想见无杂言。但道桑麻长。桑麻日已长。我土日已广。常恐霜霰至。零落同草莽。种豆南山下。草盛豆苗稀。晨兴理荒秽。带月荷锄归。道狭草木长。夕露沾我衣。衣沾不足惜。但使愿无违。久去山泽游。浪莽林野娱。试携子侄辈。披榛步荒墟。徘徊丘垅间。依依昔人居。井灶有遗处。桑竹残朽株。借问采薪者。此人皆焉如。薪者向我言。死没无复馀。一世异朝市。此语真不虚。人生似幻化。终当归空无。怅恨独策还。崎岖历榛曲。山涧清且浅。遇以濯吾足。漉我新熟酒。只鸡招近局。日入室中暗。荆薪代明烛。欢来苦夕短。已复至天旭。"
    },
    {
      "title": "乞食诗",
      "poem": "饥来驱我去。不知竟何之。行行至斯里。叩门拙言辞。主人解余意。遗赠岂虚来。谈谐终日夕。和陶本作久。觞至辄倾杯。情欣新知欢。言咏遂赋诗。感子漂母惠。愧我非韩才。衔戢知何谢。冥报以相贻。"
    },
    {
      "title": "诸人共游周家墓柏下诗",
      "poem": "今日天气佳。清吹与鸣弹。感彼柏下人。安得不为欢。清歌散新声。绿酒开芳颜。示知明日事。余襟良已殚。"
    },
    {
      "title": "连雨得饮诗",
      "poem": "运生会归心。终古为之然。世界有松乔。於今定何间。故老赠送余酒。乃言饮得仙。试酌百情远。重觞忽忘天。天岂去此哉。任真无所先。云鹤有奇翼。八表须臾还。自我抱兹独。黾勉四十年。形骸久已化。心在复何言。"
    },
    {
      "title": "移居诗二首",
      "poem": "昔欲居南村。非为卜其宅。闻多素心人。乐与数晨夕。怀此颇有年。今日从兹役。弊庐何必广。取足蔽床席。邻曲时时来。抗言谈在昔。奇文共欣赏。疑义相与析。春秋多佳日。登高赋新诗。过门更相呼。有酒斟酌之。农务各自归。闲暇辄相思。相思则披衣。言笑无厌时。此理将不胜。无为忽去兹。衣食当须纪。力耕不吾欺。"
    },
    {
      "title": "癸卯岁始春怀古田舍诗二首",
      "poem": "在昔闻南亩。当年竟未践。屡空既有人。春兴岂自免。夙晨装吾驾。启途情已缅。鸟弄欢新节。泠风送馀善。寒草被荒蹊。地为罕人远。是以植杖翁。悠然不复返。即理愧通识。所保讵乃浅。先师有遗训。忧道不忧贫。瞻望邈难逮。转欲患长勤。秉耒欢时务。解颜劝农人。平畴交远风。良苗亦怀新。虽未量几功。即事多所欣。耕种有时息。行者无问津。日入相与归。壶浆劳近邻。长吟掩柴门。聊为陇亩民。"
    },
    {
      "title": "还旧居诗",
      "poem": "畴昔家上京。六载去还归。今日始复来。恻怆多所悲。阡陌不移旧。邑屋或时非。履历周故居。邻老罕复遗。步步寻往迹。有处特依依。流幻百年中。寒暑日相推。常恐大化尽。气力不及衰。拨置且莫念。一觞聊可挥。"
    },
    {
      "title": "戊申岁六月中遇火诗",
      "poem": "草庐寄穷巷。甘以辞华轩。正夏长风急。林室顿烧燔。一宅无遗宇。舫舟荫门前。迢迢新秋夕。亭亭月将圆。果菜始复生。惊鸟尚未还。中宵伫遥念。一盼周九天。总发抱孤介。奄出四十年。形迹凭化往。灵府长独闲。贞刚自有质。玉石乃非坚。仰想东户时。馀粮宿中田。鼓腹无所思。朝起暮归眠。既已不遇兹。且遂灌西园。"
    },
    {
      "title": "己酉岁九月九日",
      "poem": "诗靡靡秋已夕。凄凄风露交。蔓草不复荣。园本空自凋。清气澄馀滓。杳蝉无留响。业雁鸣云霄。万化相寻绎。人生岂不劳。从古皆有没。念之中心焦。何以称我情。浊酒且自陶。千载非所知。聊以永今朝。"
    },
    {
      "title": "庚戌岁九月中於西田获早稻诗",
      "poem": "人生归有道。衣食固其端。孰是都不营。而以求自安。开春理常业。岁功聊可观。晨出肆微勤。日入负禾还。山中饶霜露。风气亦先寒。田家岂不苦。弗获辞此难。四体诚乃疲。庶无异患干。盥濯息檐下。斗酒散襟颜。遥遥沮溺心。千载乃相关。但愿长如此。躬耕非所叹。"
    },
    {
      "title": "丙辰岁八月中於下潠田舍获诗",
      "poem": "贫居依稼穑。戮力东林隈。不言春作苦。常恐负所怀。司田眷有秋。寄声与我谐。饥者欢初饱。束带候鸣鸡。扬楫越平湖。泛随清壑回。郁郁荒山里。猿声闲且哀。悲风爱静夜。林鸟喜晨开。日余作此来。三四星火颓。姿年逝已老。其事未云乖。遥谢荷条翁。聊得从君栖。"
    },
    {
      "title": "饮酒诗二十首",
      "poem": "余闲居寡欢。兼比夜已长。偶有名酒。无夕不饮。顾影独尽。忽焉复醉。既醉之后。辄题数句自娱。纸墨遂多。辞无诠次。聊命故人书之。以为欢笑尔。衰荣无定在。彼此更共之。邵生瓜田中。宁似东陵时。寒暑有代谢。人道每如兹。达人解其会。逝将不复疑。忽与一觞酒。日夕欢相持。积善云有报。夷叔在西山。善恶苟不应。何事空立言。九十行带索。饥寒况当年。不赖固穷节。百世当谁传。道丧向千载。人人惜其情。有酒不肯饮。但顾世间名。所以贵我身。岂不在一生。一生复能几。倏如流电惊。鼎鼎百年内。持此欲何成。栖栖失群鸟。日暮犹独飞。徘徊无定止。夜夜声转悲。厉响思清晨。远去何所依。因值孤生松。敛翮遥来归。劲风无荣木。此荫独不衰。托身已得所。千载不相违。结庐在人境。而无车马喧。问君何能尔。心远地自偏。采菊东篱下。悠然见南山。山气日夕佳。飞鸟相与还。此还有其意。欲辨已忘言。行止千万端。谁知非与是。是非苟相形。雷同共誉毁。三季多此事。达士似不尔。咄咄俗中愚。且当从黄绮。秋菊有佳色。裛露掇其英。泛此忘忧物。远我遗世情。一觞虽独进。杯尽壶自倾。日入群动息。归鸟趋林鸣。啸傲东轩下。聊复得此生。青松在东园。众草没其姿。凝霜殄异类。卓然见高枝。连林人不觉。独树众乃奇。吾生梦幻间。何事绁尘羁。清晨闻叩门。倒裳往自开。问子为谁欤。田父有好怀。壶浆远见候。疑我与时乖。褴缕茅檐下。未足为高栖。一世皆尚同。愿君汩其泥。深感父老言。禀气寡谐。纡辔诚可学。违己讵非迷。且共欢此饮。吾驾不可回。在昔曾远游。直至东海隅。道路回且长。风波阻中途。此行谁使然。似为饥所驱。倾身营一饱。少许便有馀。恐此非名计。息驾归闲居。颜生称为仁。荣公言有道。屡空不获年。长饥至於老。虽留身后名。一生亦枯槁。死去何所知。称心固为好。客养千金躯。临化消其宝。裸葬何必恶。人当解意表。长公曾一仕。壮节忽失时。杜门不复出。终身与世辞。仲理归大泽。高风始在兹。一往便当已。何为复狐疑。去去当奚道。世俗久相欺。摆落悠悠谈。请从余所之。有客常同止。趣舍邈异境。一士长独醉。一夫终年醒。醒醉还相笑。发言各不领。规规一何愚。兀傲差若颖。寄言酣中客。日没烛当炳。故人赏我趣。挈壶相与至。班荆坐松下。数斟已复醉。父老杂乱言。觞酌失行次。不觉知有我。安知物为贵。悠悠迷所留。酒中有深味。贫居乏人工。灌木荒余宅。班班有翔鸟。寂寂无行迹。宇宙一何悠。人生少至百。岁月相催逼。鬓边早已白。若不委穷达。素抱深可惜。少年罕人事。游好在六经。行和向不惑。淹留遂无成。竟抱固穷节。饥寒饱所更。弊庐交悲风。荒草没前庭。披褐守长夜。晨鸡不肯鸣。孟公不在兹。终以翳吾情。幽兰生前庭。含薰待清风。清风脱然至。见别萧区中。行行失故路。任道或能通。觉悟当念还。鸟尽废良弓。子云性嗜酒。家贫无由得。时赖好事人。载醪祛所惑。觞来为之尽。是谘无不塞。有时不肯言。岂不在伐国。仁者用其心。何尝失显默。畴昔苦长饥。投耒去学仕。将养不得节。冻馁固缠己。是时向立年。志意多所耻。遂尽介然分。终死归田里。冉冉星气流。亭亭复一纪。世路廓悠悠。杨朱所以止。虽无挥金事。浊酒聊可恃。羲农去我久。举世少复真。汲汲鲁中叟。弥缝使其淳。凤鸟虽不至。礼乐暂得新。洙泗辍微响。漂流逮狂秦。诗书复何罪。一朝成灰尘。区区诸老翁。为事诚殷勤。如何绝世下。六籍无一亲。终日驰车走。不见所问津。若复不快饮。空负头上巾。但恨多谬误。君当恕醉人。"
    },
    {
      "title": "止酒",
      "poem": "居止次城邑。逍遥自闲止。坐止高荫下。步止筚门里。好味止园葵。大欢止稚子。平生不止酒。止酒情无喜。暮止不安寝。晨止不能起。日日欲止之。营卫止不理。徒知止不乐。未知止利己。始觉止为善。今朝真止矣。从此一止去。将止扶桑涘。清颜止宿容。奚止千万祀。"
    },
    {
      "title": "述酒诗",
      "poem": "重离照南陆。鸣鸟声相闻。秋草虽未黄。融风久已分。素砾皛修渚。南岳无馀云。豫章抗高门。重华固灵坟。流泪抱中叹。倾耳听司晨。神州献嘉粟。西灵为我驯。诸梁董师旅。芊胜丧其身。山阳归下国。成名犹不勤。卜生善斯牧。安乐不为君。平生去旧京。峡中纳遗薰。双阳甫云育。三趾显奇文。王子爱清吹。日中翔河汾。朱公练九齿。闲居离世纷。峨峨西领内。偃息常所亲。天容自永固。彭殇非等伦。"
    },
    {
      "title": "责子诗",
      "poem": "白发被两鬓。肌肤不复实。虽有五男儿。总不好纸笔。阿舒已二八。懒惰故无匹。阿宣行志学。而不好文术。雍端年十三。不识六与七。通子垂九龄。但觅梨与栗。天运苟如此。且进杯中物。"
    },
    {
      "title": "有会而作诗",
      "poem": "旧谷既没。新谷未登。颇为老农。而值年灾。日月尚悠。为患未已。登岁之功。既不可希。朝夕所资。烟火裁通。旬日已来。始念饥乏。岁云夕矣。慨然永怀。今我不述。后生何闻哉。弱年逢家乏。老至更长饥。菽麦实所羡。孰敢慕甘肥。惄如亚九饭。当暑厌寒衣。岁月将欲暮。如何辛苦悲。常善粥者心。深恨蒙袂非。嗟来何足吝。徒没空自遗。斯滥岂攸志。固穷夙所归。馁也已矣夫。在昔余多师。"
    },
    {
      "title": "蜡日",
      "poem": "风云送馀运。无妨时已和。梅柳夹门植。一条有佳花。我唱尔言得。酒中适何多。未能明多少。章山有奇歌。"
    },
    {
      "title": "拟古诗九首",
      "poem": "荣荣窗下兰。密密堂前柳。初与君别时。不谓行当久。出门万里客。中道逢嘉友。未言心先醉。不在接杯酒。兰枯柳亦衰。遂令此言负。多谢诸少年。相知不中厚。意气倾人命。离隔复何有。辞家夙严驾。当往志无终。问君今何行。非商复非戎。闻有田子泰。节义为士雄。斯人久已死。乡里习其风。生有高世名。既没传无穷。不学狂驰子。直在百年中。仲春遘时雨。始雷发东隅。众蛰各潜骇。草木从横舒。翩翩新来燕。双双入我庐。先巢故尚在。相将还旧居。自从分别来。门庭日荒芜。我心固匪石。君情定何如。迢迢百尺楼。分明望四荒。暮作归云宅。朝为飞鸟堂。山河满目中。平原独茫茫。古时功名士。慷慨争此场。一旦百岁后。相与还北邙。松柏为人伐。高坟互低昂。颓基无遗主。游魂在何方。荣华诚足贵。亦复可怜伤。东方有一士。被服常不完。三旬九遇食。十年著一冠。辛苦无此比。常有好容颜。我欲观其人。晨去越河关。青松夹路生。白云宿檐端。知我故来意。取琴为我弹。上弦惊别鹤。下弦操孤鸾。愿留就君住。从今至岁寒。苍苍谷中树。冬夏常如兹。年年见霜雪。谁谓不知时。厌闻世上语。结友到临淄。稷下多谈士。指彼决吾疑。装束既有日。已与家人辞。行行停出门。还坐更自思。不怨道里长。但畏人我欺。万一不合意。永为世笑之。伊怀难具道。为君作此诗。日暮天无云。春风扇微和。佳人美清夜。达曙酣且歌。歌竟长叹息。特此感人多。皎皎云间月。灼灼叶中华。岂无一时好。不久当如何。少时壮且厉。抚剑独行游。谁言行游近。张掖至幽州。饥食首阳薇。渴饮易水流。不见相知人。惟见古时丘。路边两高坟。伯牙与庄周。此士难再得。吾行欲何求。种桑长江边。三年望当采。枝条始欲茂。忽值山河改。柯叶自摧折。根株浮沧海。春蚕既无食。寒衣欲谁待。本不植高原。今日复何悔。"
    },
    {
      "title": "杂诗十二首",
      "poem": "人生无根蒂。飘如陌上尘。分散逐风转。此已非常身。落地为兄弟。何必骨肉亲。得欢当作乐。斗酒聚比邻。盛年不重来。一日难再晨。及时当勉励。岁月不待人。白日沦西河。素月出东岭。遥遥万里晖。荡荡空中景。风来入房户。夜中枕席冷。气变悟时易。不眠知夕永。欲当无予和。挥杯劝孤影。日月掷人去。有志不获骋。念此怀悲凄。终晓不能静。荣华难久居。盛衰不可量。昔为三春蕖。今作秋莲房。严霜结野草。枯悴示遽央。日月有环周。我去不再阳。眷眷往昔时。忆此断人肠。丈夫志四海。我愿不知老。亲戚共一处。子孙还相保。觞弦肆朝日。樽中酒不燥。缓带心起晚眠常早。孰若当世士。冰炭满怀抱。百年归丘垄。用此空名道。忆我少壮时。无乐自欣豫。猛志逸四海。骞翮思远翥。荏苒岁月颓。此心稍已去。值欢无复娱。每每多忧虑。气力渐衰损。转觉悟日不如。壑舟无须臾。引我不得住。前途当几许。未知止泊处。古人惜寸阴。念此使人惧。昔闻长者言。掩耳每不喜。砂何五十年。忽已亲此事。求我盛年欢。一毫无复意。去去转欲远。此生岂再值。倾家持作乐。竟此岁月驶。有子不留金。何用身后置。日月不肯迟。四时相催迫。寒风拂枯条。落页掩长陌。弱质与运颓。玄鬓早已白。素标插人头。前途渐就窄。家为逆旅舍。我如当去客。去去欲何之。南山有旧宅。代耕本非望。所业在田桑。躬亲未曾替。寒馁常糟糠。岂期过满腹。但愿饱粳粮。御冬足大布。粗絺以应阳。正尔不能得。哀哉亦可伤。人皆尽获宜。拙生失其方。理也可奈何。且为陶一觞。遥遥从羁役。一心处两端。掩泪泛东逝。顺流追时迁。日没星与昴。势翳西山巅。萧条隔天涯。惆怅念常餐。慷慨思南归。路遐无由缘。关梁难亏替。绝音寄斯篇。闲居执荡志。时驶不可稽。驱役无停息。轩裳逝东崖。泛舟拟董司。寒气激我怀。岁月有常御。我来淹已弥。慷慨忆绸缪。此情久已离。荏苒经十载。暂为人所羁。庭宇翳馀木。倏忽日月亏。我行未云远。回顾惨同凉。春燕应节起。高飞拂尘梁。边悲无所。代谢归北乡。离鹍鸣清池。涉暑经秋霜。愁人难为辞。遥遥春夜长。袅袅松标崖。婉娈柔童子。年始三五间。乔柯何可倚。养色含精气。粲然有心理。"
    },
    {
      "title": "咏贫士诗七首",
      "poem": "万族各有托。孤云独无依。暧暧空中灭。何时见馀晖。朝霞开宿雾。众鸟相与飞。迟迟出林翮。未夕复来归。量力守故辙。岂不寒与饥。知音苟不存。已矣何所悲。凄厉岁云暮。拥褐曝前轩。南圃无遗秀。枯条盈北园。倾壶绝馀沥。窥灶不见烟。诗书塞座外。日昃不遑研。闲居非陈厄。窍有愠见言。何以慰吾怀。赖古多此贤。荣叟老带索。欣然方弹琴。原生纳决履。清歌畅商音。重华去我久。贫士世相寻。弊襟不掩肘。藜羹常乏斟。岂忘袭轻裘。苟得非所钦。赐也徒能辨。乃不见吾心。安贫守贱者。自古有黔娄。好爵吾不萦。厚馈吾不酬。一旦寿命尽。蔽覆仍不周。岂不知其极。非道故无忧。从来将千载。未复见斯俦。朝与仁义生。夕死复何求。袁安困积雪。邈然不可干。阮公见钱入。即日弃其官。刍藁有常温。采莒足朝餐。岂不实辛苦。所惧非饥寒。贫富常交战。道胜无戚颜。至德冠邦闾。清节映西关。仲蔚爱穷居。绕宅生蒿蓬。翳然绝交游。赋诗颇能工。举世无知者。止有一刘龚。此士胡独然。实由罕所同。介焉安其业。所乐非穷通。人事固以拙。聊得长相从。昔在黄子廉。弹冠佐名州。一朝辞吏归。清贫略难俦。年饥感仁妻。泣涕向我流。丈夫虽有志。固为儿女忧。惠孙一晤叹。腆赠竟莫酬。谁云固穷难。邈哉此前修。"
    },
    {
      "title": "读《山海经》诗十三首",
      "poem": "孟夏草木长。绕屋树扶疏。众鸟欣有托。吾亦爱吾庐。既耕亦已种。时还读我书。穷巷隔深辙。颇回故人车。欢然酌春酒。摘我园中蔬。微雨从东来。好风与之俱。泛览周王传。流观山海图。俯仰终宇宙。不乐复何如。玉台凌霞秀。王母怡妙颜。天地共俱生。不知几何年。灵化无穷已。馆宇非一山。高酣发新谣。宁效俗中言。迢遁槐江岭。是谓玄圃丘。西南望昆墟。光气难与俦。亭亭明玕照。落落清瑶流。恨不及周穆。托乘一来游。丹木生何许。乃在密山阳。黄花复朱实。食之寿命长。白玉凝素液。瑾瑜发奇光。岂伊君子宝。见重我轩黄。翩翩三青鸟。毛色奇可怜。朝为王母使。暮归三危山。我欲因此鸟。具向王母言。在世无所须。唯酒与长年。逍遥芜皋上。杳然望扶木。洪柯百万寻。森散覆旸谷。灵人侍丹池。朝朝为日浴。神景一登天。何幽不见烛。粲粲三株树。寄生赤水阴。亭亭凌风桂。八干共成林。灵凤抚云舞。神鸾调玉音。虽非世上宝。爰得王母心。自古皆有没。何人得灵长。不死复不老。万岁如平常。赤泉给我饮。员丘足我粮。方与三辰游。寿考岂渠央。夸父诞宏志。乃与日竞走。俱至虞渊下。似若无胜负。神力既殊妙。倾河焉足有。馀迹寄邓林。功竟在身后。精卫衔微木。将以填沧海。形夭无干戚。猛志故常在。同物既无虑。化去不复悔。徒设在昔心。良晨讵可待。臣危肆威暴。钦駓岂足恃。鸼鹅见城邑。其国有放士。念彼怀王世。当时数来止。青丘有奇鸟。自言独见尔。本为迷者生。不以喻君子。严严显朝市。帝者慎用才。何以废共鮌。重华为之来。仲父献诚言。姜公乃见猜。临没告饥渴。当复何及哉。"
    },
    {
      "title": "悲从弟仲",
      "poem": "德诗衔哀过旧宅。悲泪应心零。借问为谁悲。怀人在九冥。礼服名群从。恩爱若同生。门前执手时。何意尔先倾。在数竟不免。为山不及成。慈母沈哀疚。二胤才数龄。双位委空馆。朝夕无哭声。流尘集虚坐。宿草旅前庭。阶除旷游迹。园林独馀情。翳然乘化去。终天不复形。迟迟将回步。恻恻悲襟盈。"
    },
    {
      "title": "拟挽歌辞三首",
      "poem": "有生必有死。早终非命促。昨暮同为人。今旦在鬼录。魂气散何之。枯形寄空木。娇儿索父啼。良友抚我哭。得失不复知。是非安能觉。千秋万岁后。谁知荣与辱。但恨在世时。饮酒不得足。在昔无酒饮。今但湛空觞。春醪生浮蚁。何时更能尝。肴案盈我前。亲旧哭我傍。欲语口无音。欲视眼无光。昔在高堂寝。今宿荒草乡。一朝出门去。归来夜未央。荒草何茫茫。白杨亦萧萧。严霜九月中。送我出远郊。四面无人居。高坟正嶕峣。马为仰天鸣。风为自萧条。幽室一已闭。千年不复朝。千年不复朝。贤达无奈何。向来相送人。各自还共家。亲戚或馀悲。他人亦已歌。死去何所道。托体同山阿。"
    },
    {
      "title": "联句",
      "poem": "鸣雁乘风飞。去去当何极。念彼穷居士。如何不叹息。虽欲腾九万。扶摇竟何力。远招王子乔。云驾庶可饬。顾侣正徘徊。离离翔天侧。霜露岂不切。徒爱双飞翼。高柯擢条干。远眺同天色。思绝庆未看。徒使生迷惑。"
    }
  ],
  "郦炎": [
    {
      "title": "诗二首",
      "poem": "大道夷且长。窘路狭且促。修翼无卑栖。远趾不步局。舒吾陵霄羽。奋此千里足。超迈绝尘驱。倏忽谁能逐。贤愚岂常类。禀性在清浊。富贵有人籍。贫贱无人录。通塞苟由已。吉士不相卜。陈平敖里社。韩信钓河曲。终居天下宰。食此万钟禄。德音流千载。功名重山狱。灵芝生河洲。动摇因洪波。兰荣一何晚。严霜瘁其柯。哀哉二芳草。不植太山阿。文质道所贵。遭时用有嘉。绛灌临衡宰。谓谊崇浮华。贤才抑不用。远投荆南沙。抱玉乘龙骥。不逢乐与和。安得孔仲尼。为世陈四科。"
    }
  ],
    "秦嘉": [
    {
      "title": "述婚诗",
      "poem": "群祥既集。二族交欢。敬兹新姻。六礼不愆。羔雁总备。玉帛笺笺。君子将事。威仪孔闲。猗兮容兮。穆矣其言。纷彼婚姻。祸福之由。卫女与齐。褒姒灭周。战战竞竞。惧德不仇。神启其吉。果获令攸。我之爱矣。荷天之休。"
    },
    {
      "title": "赠妇诗",
      "poem": "暧暧白日。引曜西倾。啾啾鸡雀。群飞赴楹。皎皎明月。煌煌列星。严霜凄怆。飞雪覆庭。寂寂独居。寥寥空室。飘飘帷帐。荧荧华烛。尔不是居。帷帐何施。尔不是照。华烛何为。"
    },
    {
      "title": "赠妇诗",
      "poem": "三首嘉为郡上掾其妻徐淑。寝疾还家。不获面别。赠诗云尔。人生譬朝露。居世多屯蹇。忧艰常早至。欢会常苦晚。念当奉时役。去尔日遥远。遣车迎子还。空往复空返。省书情凄怆。临食不能饭。独坐空房中。谁与相劝勉。长夜不能眠。伏枕独展转。忧来如循环。匪席不可卷。皇灵无私亲。为善荷天禄。伤我与尔身。少小罹茕独。既得结大义。欢乐苦不足。念当远离别。思念叙款曲。河广无舟梁。道近隔丘陆。临路怀惆怅。中驾正踯躅。浮云起高山。悲风激深谷。良马不乃鞍。轻车不转毂。针药可屡进。愁思难为数。贞士笃终始。恩义可不属。肃肃仆夫征。锵锵扬和铃。清晨当引迈。束带待鸡鸣。顾看空室中。仿佛相姿形。一别怀万恨。起坐为不宁。何用叙我心。遗思致款诚。宝钗好耀首。明镜可鉴形。芳香去垢秽。素琴有清声。诗人感木瓜。乃欲答瑶琼。愧彼赠我厚。惭此往物轻。虽知未足报。贵用叙我情。"
    },
    {
      "title": "答妇诗",
      "poem": "哀人易感伤。"
    },
    {
      "title": "诗",
      "poem": "过辞二亲墓。振策陟长衢。"
    },
    {
      "title": "诗",
      "poem": "严石郁嵯峨。"
    }
  ],
  "徐淑": [
    {
      "title": "答秦嘉诗",
      "poem": "妾身兮不令。婴疾兮来归。沉滞兮家门。历时兮不差。旷废兮侍觐。情敬兮有违。君今兮奉命。远适兮京师。悠悠兮离别。无因兮叙怀。瞻望兮踊跃。伫立兮徘徊。思君兮感结。梦想兮容晖。君发兮引迈。去我兮日乖。恨无兮羽翼。高飞兮相追。长吟兮永叹。泪下兮沾衣。"
    }
  ],
  "赵壹": [
    {
      "title": "秦客诗",
      "poem": "河清不可俟。人命不可延。顺风激靡草。富贵者称贤。文籍虽满腹。不如一囊钱。伊优北堂上。抗髒倚门边。"
    },
    {
      "title": "鲁生歌",
      "poem": "势家多所宜。亥吐自成珠。被褐怀金玉。兰蕙化为刍。贤者虽独悟。所困在群愚。且各守尔分。勿复空驰驱。哀哉复哀哉。此是命矣夫。"
    }
  ],
  "魏武帝曹操": [
    {
      "title": "气出倡",
      "poem": "驾六龙乘风而行。行四海外路。下之八邦。历登高山。临谿谷。乘云而行。行四海外。东到泰山。仙人玉女下来遨游。骖驾六龙饮玉浆。河水尽不东流。解愁腹饮玉浆。奉持行。东到蓬莱山。匕之天之门。王阙下引见得入。赤松相对。四面顾望。视正焜煌。开王心正兴其气。百道至。传告无穷。闭其口但当爱气。寿万年。东到海与天连。神仙之道。出窈入冥。常当专之。心恬憺无所愒欲。闭门坐自守。天与期气。愿得神之人。乘驾云车。骖驾白鹿。上到天之门。来赐神之药。跪受之敬神齐。当如此道自来。华阴山自以为大。高百丈浮云为之盖。仙人欲来。出随风列之雨。吹我洞箫。鼓瑟琴。何訚訚。酒与歌戏。今日相乐诚为乐。玉女起起儛移数时。鼓吹一保嘈嘈。从西北来时。仙道多驾烟乘云驾龙。郁何蓩々蓣蓣。遨游八极。乃到昆仑之山西王母侧。神仙金止玉亭。来者为谁。赤松王乔乃德旋之门。乐共饮食到黄昏。多驾合坐。万岁长。宜子孙。游君山甚为真。磪砟硌尔自为神，乃到王母台，金阶玉为堂，芝草生殿傍。杀西厢客满堂，主人当行觞。坐者长寿遽何央。长乐。甫始宜孙子。常愿主人增年与天相守。"
    },
    {
      "title": "精列",
      "poem": "厥初生。造化之陶物。莫不有终期。莫不有终期。圣贤不能免。何为怀此忧。愿螭龙之驾。思想昆仑居。思想昆仑居。见欺於迂怪。志意在蓬莱。志意在蓬莱。周孔圣徂落。会稽以坟丘。会稽以坟丘。陶陶谁能度。君子以弗忧。年之暮。奈何时过时来微。"
    },
    {
      "title": "度关山",
      "poem": "天地间。人为贵。立君牧民。为之执则。车辙马迹。经纬四极。黜陟幽明。黎庶繁息。於铄贤圣。总统邦域。封建五爵。井田刑狱。有燔丹书。无普赦赎。皋陶甫侯。何有失职。嗟哉后世。改制易律。劳民为君。役赋其力。舜漆食器。畔者十国。不及唐尧。采椽不刘。世叹伯夷。欲以厉俗。侈恶之大。俭为共德。许由推让。岂有讼曲。兼爱尚同。疏者为戚。"
    },
    {
      "title": "薤露",
      "poem": "惟汉二十世。所任诚不良。沐猴而冠带。知小而谋强。犹豫不敢断。因狩执君王。白虹为贯日。已亦先受殃。贼臣持国柄。杀主灭宇京。荡覆帝基业。宗庙以燔丧。播越西迁移。号泣而且行。瞻彼洛城郭。微子为哀伤。"
    },
    {
      "title": "蒿里行",
      "poem": "关东有义士。兴兵讨群凶。初期会孟津。乃心在咸阳。军合力不齐。踌躇而雁行。势利使人争。嗣还自相戕。淮南弟称号。刻玺於北方。铠甲生虮虱。万姓以死亡。白骨露於野。千里无鸡鸣。生民百遗一。念之断人肠。"
    },
    {
      "title": "对酒",
      "poem": "对酒歌。太平时。吏不呼门。王者贤且明。宰相股肱皆忠良。咸礼让。民无所争讼。三年耕有九年储。仓谷满盈。斑白不负戴。雨泽如此。百谷用成。却走马以粪其土田。爵公侯伯子男。咸爱其民。以黜陟幽明。子养有若父与兄。犯礼法。轻重随其刑。路无拾遗之私。囹圄空虚。冬节不断人。耄耋皆得以寿终。恩泽广及草木昆虫。"
    },
    {
      "title": "陌上桑",
      "poem": "驾虹霓。乘赤云。登彼九疑历玉门。济天汉。至昆仑。见西王母。谒东君。交赤松。及羡门。受要秘道爱精神。食芝英。饮醴泉。拄杖桂枝佩秋兰。绝人事。游浑元。若疾风游欻飘翩。景未移。行数千。寿如南山不忘愆。"
    },
    {
      "title": "短歌行",
      "poem": "周西伯昌。怀此圣德。三分天下。而有其二。修奉贡献。臣节不坠。崇侯谗之。是以拘系。后见赦原。赐之斧钺。得使征伐。为仲尼所称。逮及德行。犹奉事殷。论叙其美。齐桓之功。为霸之首。九合诸侯。一匡天下。一匡天下。不以兵车。正而不谲。其德传称。孔子所叹。并称夷吾。民受其恩。赐与庙胙。命无下拜。小白不敢尔。天威在颜咫尺。晋文亦霸。躬奉天王。受赐圭瓒。秬鬯彤弓。卢弓矢千。虎贲三百人。威服诸侯。师之者尊。八方闻之。名亚齐桓。河阳之会。诈称周王。是以其名纷葩。"
    },
    {
      "title": "短歌行",
      "poem": "对酒当歌。人生几何。譬如朝露。去日苦多。慨当以慷。忧思难忘。何以解忧。唯有杜康。青青子衿。悠悠我心。但为君故。沉吟至今。呦呦鹿鸣。食野之苹。我有嘉宾。鼓瑟吹笙。明明如月。何时可掇。忧从中来。不可断绝。越陌度阡。枉用相存。契阔谈燕。心念旧恩。月明星稀。鸟鹊南飞。绕树三匝。何枝可依。山不厌高。海不厌深。周公吐哺。天下归心。对酒当歌。人生几何。譬如朝露。去日苦多。慨当以慷。忧思难忘。以何解愁。唯有杜康。青青子衿。悠悠我心。但为君故。沈吟至今。明明如月。何时可掇。忧从中来。不可断绝。呦呦鹿鸣。食野之苹。我有嘉宾。鼓瑟吹笙。山不厌高。水不厌深。周公吐哺。天下归心。"
    },
    {
      "title": "秋胡行",
      "poem": "晨上散关山。此道当何难。晨上散关山。此道当何难。牛顿不起。车堕谷间。坐盘石之上。弹五弦之琴。作清角韵。意中迷烦。歌以言志。晨上散关山。有何三老公。卒来在我傍。有何三老公。卒来在我傍。负揜被裘。似非恒人。谓卿云何。困苦以自怨。徨徨所欲。来到此间。歌以言志。有何三老公。我居昆仑山。所谓者真人。我居昆仑山。所谓者真人。道深有可得。名山历观。遨游八极。枕石濑流。饮泉沉吟不决。遂上升天。歌以言志。我居昆仑山。去去不可追。长恨相牵攀。去去不可追。长恨相牵攀。夜夜安得寐。惆怅以自怜。正而不谲。乃赋依因。经传所过。西来所传。歌以言志。去去不可追。"
    },
    {
      "title": "秋胡行",
      "poem": "愿登泰华山。神人共远游。愿登泰华山。神人共远游。经历昆仑山。到蓬莱。飘遥八极。与神人俱。思得神药。万岁为期。歌以言志。愿登泰华山。天地何长久。人道居之短。天地何长久。人道居之短。世言伯阳。殊不知老。赤松王乔。亦云得道。得之未闻。庶以寿考。歌以言志。天地何长久。明明日月光。何所不光昭。明明日月光。何所不光昭。二仪合圣化。贵者独人不。万国率土。莫非王臣。仁义为名。礼乐为荣。歌以言志。明明日月光。四时更逝去。昼夜以成岁。四时更逝去。昼夜以成岁。大人先天。而天弗违。不戚年往。世忧不治。存亡有命。虑之为蚩。歌以言志。四时更逝去。戚戚欲何念。欢笑意所之。戚戚欲何念。欢笑意所之。壮盛智惠。殊不再来。爱时进趣。将以惠谁。泛泛放逸。亦同何为。歌以言志。戚戚欲何念。"
    },
    {
      "title": "苦寒行",
      "poem": "北上太行山。艰哉何巍巍。羊肠坂诘屈。车轮为之摧。树木何萧瑟。北风声正悲。熊罴对我蹲。虎豹夹路蹄。谿谷少人民。雪落何霏霏。延颈长叹息。远行多所怀。我心何怫郁。思欲一东归。水深桥梁绝。中路正徘徊。迷惑失故路。薄暮无宿栖。行行日已远。人马同时饥。担囊行取薪。斧冰持作糜。悲彼东山诗。悠悠使我哀。北上太行山。艰哉何巍巍。太行山。艰哉何巍巍。羊肠坂诘屈。车轮为之摧。树木何萧瑟。北风声正悲。何萧瑟。北风声正悲。熊罴对我蹲。虎豹夹道啼。谿谷少人民。雪落何霏霏。少人民。雪落何霏霏。延颈长叹息。远行多所怀。我心何佛郁。思欲一东归。何佛郁。思欲一东归。水深桥梁绝。中道正徘徊。迷惑失径路。暝无所宿栖。失径路。暝无所宿栖。行行日以远。人马同时饥。担囊行取薪。斧冰持作糜。担囊行取薪。斧冰持作糜。悲彼东山诗。悠悠使我哀。"
    },
    {
      "title": "善哉行",
      "poem": "古公亶甫。积德垂仁。思弘一道。哲王於豳。太伯仲雍。王德之仁。行施百世。断发文身。伯夷叔齐。古之遗贤。让国不用。饿殂首山。智哉山甫。相彼宣王。何用杜伯。累我圣贤。齐桓之霸。赖得仲父。后任竖刁。虫流出户。晏子平仲。积德兼仁。与世沈德。未必思命。仲尼之世。王国为君。随制饮酒。扬波使臣。"
    },
    {
      "title": "善哉行",
      "poem": "自惜身薄祜。夙贱罹孤苦。既无三徙教。不闻过庭语。其穷如抽裂。自以思所怙。虽怀一介志。是时其能与。守穷者贫贱。惋叹泪如雨。泣涕於悲夫。乞活安能睹。我愿於天穷。琅邪倾侧左。虽欲竭忠诚。欣公归其楚。快人由为叹。抱情不得叙。显行天教人。谁知莫不绪。我愿何时随。此叹亦难处。今我将何照於光曜。释衔不如雨。"
    },
    {
      "title": "善哉行",
      "poem": "痛哉世人。见欺神仙。"
    },
    {
      "title": "步出夏门行",
      "poem": "云行雨步。超越九江之皋。临观异同。心意怀游豫。不知当复何从。经过至我碣石。心惆怅我东海。东临碣石。以观沧海。水何淡淡。山岛竦峙。树木丛生。百草丰茂。秋风萧瑟。洪波涌起。日月之行。若出其中。星汉灿烂。若出其里。幸甚至哉。幸甚至哉。歌以言志。观沧海。孟冬十月。北风徘徊。天气肃清。繁霜霏霏。鹍鸡晨鸣。鸿雁南飞。鸷鸟潜藏。熊罴窟栖。钱镈停置。农收积场。逆旅整设。以通贾商。幸甚至哉。歌以咏志。冬十月。乡土不同。河朔隆寒。流澌浮漂。舟船行难。锥不入地。蘴籁深奥。水竭不流。冰坚可蹈。士隐者贫。勇侠轻非。心常叹怨。戚戚多悲。幸甚至哉。歌以咏志。河朔寒。神龟虽寿。犹有竟时。腾蛇乘雾。终为土灰。骥老伏枥。志在千里。烈士暮年。壮心不已。盈缩之期。不但在天。养怡之福。可得永年。幸甚至哉。歌以咏志。神龟虽寿。"
    },
    {
      "title": "却东西门行",
      "poem": "鸿雁出塞北。乃在无人乡。举翅万里馀。行止自成行。冬节食南稻。春日复北翔。田中有转蓬。随风远飘扬。长与故根绝。万岁不相当。奈何此征夫。安得去四方。戎马不解鞍。铠甲不离傍。冉冉老将至。何时反故乡。神龙藏深泉。猛兽步高冈。狐死归首丘。故乡安可忘。"
    },
    {
      "title": "董卓歌辞",
      "poem": "德行不亏缺。变故自难常。郑康成行酒。伏地气绝。郭景图命尽於园桑。"
    },
    {
      "title": "谣俗辞",
      "poem": "粒米不足舂。寸布不足缝。罂中无斗储。发箧无尺缯。友来从我贷。不知所以应。"
    },
    {
      "title": "有南篇",
      "poem": "南山有大石。"
    },
    {
      "title": "饮马长城窟行",
      "poem": "四时隐南山。子欲适西戎。"
    }
  ],
  "王粲": [
    {
      "title": "赠蔡子笃诗",
      "poem": "翼翼飞鸾。载飞载东。我友云徂。言戾旧邦。舫舟翩翩。以溯大江。蔚矣荒涂。时行靡通。慨我怀慕。君子所同。悠悠世路。乱离多阻。济岱江衡。邈焉异处。风流云散。一别如雨。人生实难。愿其弗与。瞻望遐路。允企伊伫。烈烈冬日。肃肃凄风。潜鳞在渊。归雁载轩。苟非鸿鵰。孰能飞翻。虽则追慕。予思罔宣。瞻望东路。惨怆增叹。率彼江流。爰逝靡期。君子信誓。不迁于时。及子同寮。生死固之。何以赠行。言赋新诗。中心孔悼。涕泪涟洏。嗟尔君子。如何勿思。"
    },
    {
      "title": "赠士孙文始",
      "poem": "天降丧乱。靡国不夷。我暨我友。自彼京师。宗守荡失。越用遁违。迁于荆楚。在漳之湄。在漳之湄。亦克。晏处。和通篪埙。比德车辅。既度礼义。卒获笑语。庶兹永日。无愆厥绪。虽曰无愆。时不我已。同心离事。乃有逝止。横此大江。淹彼南汜。我思弗及。载坐载起。惟彼南汜。君子居之。悠悠我心。薄广慕之。人亦有言。靡日不思。矧伊嬿婉。胡不凄而。晨风夕逝。托与之期。瞻仰王室。慨其永慨。良人在外。谁佐天官。四国方阻。俾尔归藩。作式下国。无曰蛮裔。不虔汝德。慎尔所主。率由嘉则。龙虽勿用。志亦靡忒。悠悠澹澧。郁彼唐林。虽则同域。邈尔回深。白驹远志。古人所箴。允矣君子。不遐厥心。既往既来。无密尔音。"
    },
    {
      "title": "赠文叔良",
      "poem": "翩翩者鸿。率彼江滨。君子于征。爰聘西邻。临此洪渚。伊思梁岷。尔行孔邈。如何忽勤。君子敬始。慎尔所主。谋言必贤。错说申辅。延陵有作。侨肸是与。先民遗迹。来世之矩。既慎尔主。亦迪知几。探情以华。睹著知微。视明听聪。靡事不惟。董褐荷名。胡宁不师。众不可盖。无尚我言。梧宫致辩。齐楚构患。成功有要。在众思欢。人之多忌。掩之实难。瞻彼黑水。滔滔其流。江汉有卷。允来厥休。二邦若否。职汝之由。缅彼行人。鲜克弗留。尚哉君子。异于他仇。人谁不勤。无厚我忧。惟诗作赠。敢咏在舟。"
    },
    {
      "title": "赠文叔良",
      "poem": "温温恭人。禀道之极。"
    },
    {
      "title": "赠杨德祖",
      "poem": "我君饯之。其乐泄泄。"
    },
    {
      "title": "为潘文则作思亲诗",
      "poem": "穆穆显妣。德音徽止。思齐先姑。志侔姜姒。躬此劳瘁。鞠予小子。小子之生。遭世罔宁。烈考勤时。从之于征。奄遘不造。殷忧是婴。咨于靡及。退守祧祊。五服荒离。四国分争。祸难斯逼。救死於颈。嗟我怀归。弗克弗逞。圣善独劳。莫慰其情。春秋代逝。于兹九龄。缅彼行路。焉托予诚。予诚既否。委之于天。庶我显妣。克保遐年。亹亹惟惧。心乎如悬。如何不吊。早世徂颠。於存弗养。於后弗临。遗衍在体。惨痛切心。形影尸立。魂爽飞沈。在昔蓼莪。哀有馀音。我之此譬。忧其独深。胡宁视息。以济于今。严严丛险。则不可摧。仰瞻归云。俯聆飘回。飞焉靡翼。超焉靡阶。思若流波。情似坻颓。诗之作矣。情以告哀。"
    },
    {
      "title": "公燕诗",
      "poem": "昊天降丰泽。百卉挺葳蕤。凉风撤蒸暑。清云却炎晖。高会君子堂。并坐荫华榱。嘉肴充圆方。旨酒盈金罍。管弦发徽音。曲度清且悲。合坐同所乐。但愬杯行迟。常闻诗人语。不醉且无归。今日不极欢。含情欲待谁。见眷良不翅。守分岂能违。古人有遗言。君子福所绥。愿我贤主人。与天享巍巍。克符周公业。奕世不可追。"
    },
    {
      "title": "从军诗五首",
      "poem": "从军有苦乐。但问所从谁。所从神且武。焉得久劳师。相公征关右。赫怒震天威。一举灭獯虏。再举服羌夷。西收边地贼。忽若俯拾遗。陈赏越丘山。酒肉逾川坻。军中多饫饶。人马皆溢肥。徒行兼乘还。空出有馀资。拓地三千里。往返速若飞。歌舞入邺城。所愿获无违。昼日处大朝。日暮薄言归。外参时明政。内不废家私。禽兽惮为牺。良苗实已挥。窍慕负鼎翁。愿厉朽钝姿。不能效沮溺。相随把锄犁。熟览夫子诗。信知所言非。凉风厉秋节。司典告详刑。我君顺时发。桓桓东南征。泛舟盖长川。陈卒被隰埛。征夫怀亲戚。谁能无恋情。拊衿倚舟樯。眷眷思邺城。哀彼东山人。喟然感鹳鸣。日月不安处。人谁获恒宁。昔人从公旦。一徂辄三龄。今我神武师。暂往必速平。弃余亲睦恩。输力竭忠贞。惧无一夫用。报我素餐诚。夙夜自恲性。思逝若抽萦。将秉先登羽。岂敢听金声。从军征遐路。讨彼东南夷。方舟顺广川。薄暮未安坻。白日半西山。桑梓有馀晖。蟠蟀夹岸鸣。孤鸟翩翩飞。征夫心多怀。凄凄令吾悲。下船登高防。草露沾我衣。回身赴床寝。此愁当告谁。身服干戈事。岂得念所私。即戎有授命。兹理不可违。朝发邺都桥。暮济白马津。逍遥河堤上。左右望我军。连舫逾万艘。带甲千万人。率彼东南路。将定一举勋。筹策运帷幄。一由我圣君。恨我无时谋。譬诸具官臣。鞠躬中坚内。微画无所陈。许历为完士。一言犹败秦。我有素餐责。诚愧伐檀人。虽无铅刀用。庶几奋薄身。悠悠涉荒路。靡靡我心愁。四望无烟火。但见林与丘。城郭生榛棘。蹊径无所由。雚蒲竟广泽。葭苇夹长流。日夕凉风发。翩翩漂吾丹。寒蝉在树鸣。鹳鹄摩天游。客子多悲伤。泪下不可收。朝入谯郡界。旷然消人忧。鸡鸣达四境。黍稷盈原畴。馆宅充鄽，士女满庄馗。自责贤圣国。谁能享斯休。诗人美乐土。虽客犹愿留。"
    },
    {
      "title": "从军诗",
      "poem": "被羽在先登。甘心除国疾。"
    },
    {
      "title": "从军诗",
      "poem": "楼船凌洪波。寻戈刺群虏。"
    },
    {
      "title": "咏史诗",
      "poem": "自古无殉死。达人所共知。秦穆杀三良。惜哉空尔为。结发事明君。受恩良不訾。临没要之死。焉得不相随。妻子当门泣。兄弟哭路垂。临穴呼苍天。涕下如绠縻。人生各有志。终不为此移。同知埋身剧。心亦有所施。生为百夫雄。死为壮士规。黄鸟作悲诗。至今声不亏。"
    },
    {
      "title": "杂诗",
      "poem": "日暮游西园。冀写忧思情。曲池扬素波。列树敷丹荣。上有特栖鸟。怀春向我鸣。褰衽欲从之。路险不得征。徘徊不能去。伫立望尔形。风飚扬尘起。白日忽已冥。回身入空房。托梦通精诚。人欲天不违。何惧不合并。"
    },
    {
      "title": "诗",
      "poem": "吉日简清时。从君出西园。方轨策良马。并驰厉中原。北临清漳水。西看柏杨山。回翔游广囿。逍遥波渚间。"
    },
    {
      "title": "诗",
      "poem": "列车息众驾。相伴绿水湄。幽兰吐芳烈。芙蓉发红晖。百鸟何缤翻。振翼群相追。投网引潜鲤。强弩下高飞。白日已西迈。欢乐忽忘归。"
    },
    {
      "title": "诗",
      "poem": "联翻飞鸾鸟。独游无所因。毛羽照野草。哀鸣入青云。我尚假羽翼。飞睹尔形身。愿及春阳会。交颈遘殷勤。"
    },
    {
      "title": "诗",
      "poem": "鸷鸟化为鸠。远窜江汉边。遭遇风云会。托身鸾凤间。天姿既否戾。受性又不闲。邂逅见逼迫。俯仰不得言。"
    },
    {
      "title": "七哀诗三首",
      "poem": "西京乱无象。豺虎方遘患。复弃中国去。远身适荆蛮。亲戚对我悲。朋友相追攀。出门无所见。白骨蔽平原。路有饥妇人。抱子弃草间。顾闻号泣声。挥涕独不还。未知身死处。何能两相完。驱马弃之去。不忍听此言。南登霸陵岸。回首望长安。悟彼下泉人。喟然伤心肝。荆蛮非我乡。何为久滞淫。方舟溯大江。日暮愁我心。山冈有馀映。严阿增重阴。狐狸驰赴穴。飞鸟翔故林。流波激清响。猴猿临岸吟。迅风拂裳袂。白露沾衣襟。独夜不能寐。摄主起抚琴。丝桐感人情。为我发悲音。羁旅无终极。忧思壮难任。边城使心悲。昔吾亲更之。冰雪截肌肤。风飘无止期。百里不见人。草木谁当迟。登城望亭燧。翩翩飞戍旗。行者不顾反。出门与家辞。子弟多俘虏。哭泣无已时。天下尽乐土。何为久留兹。蓼虫不知辛。去来勿与谘。"
    },
    {
      "title": "诗",
      "poem": "荆架为燕使。送者盈水滨。缟素易水上。涕泣不可挥。"
    },
    {
      "title": "诗",
      "poem": "探怀授所欢。愿醉不顾身。"
    },
    {
      "title": "诗",
      "poem": "哀笑动梁尘。急觞荡幽默。"
    }
  ],
  "刘桢": [
    {
      "title": "公燕诗",
      "poem": "永日行游戏。欢乐犹未央。遗思在玄夜。相与复翱翔。辇车飞素盖。从者盈路傍。月出照园中。珍木郁苍苍。清川过石渠。流波为鱼防。芙蓉散其华。菡萏溢金塘。灵鸟宿水裔。仁兽游飞梁。华馆寄流波。豁达来风凉。生六未始闻。歌之安能详。投翰长叹息。绮丽不可忘。"
    },
    {
      "title": "赠五官中郎将诗四首",
      "poem": "昔我从元后。整驾至南乡。过彼丰沛都。与君共翱翔。四节相推斥。季冬风且凉。众宾会广坐。明镫熺炎光。清歌制妙声。万舞在中堂。金罍含甘醴。羽觞行无方。长夜忘归来。聊且为太康。四牡向路驰。欢悦诚未央。余婴沉痼疾。窜身清漳滨。自夏涉玄冬。弥旷十馀旬。常恐游岱宗。不复见故人。所亲一何笃。步趾慰我身。清谈同日夕。情盻叙忧勤。便复为别辞。游车归西邻。素叶随风起。广路扬埃尘。逝者如流水。哀此遂离分。追问休时会。要我以阳春。望慕结不解。贻尔新诗文。勉哉修令德。北面自宠珍。秋日多悲怀。感慨以长叹。终夜不遑寐。叙意於濡翰。明灯曜闰中。清风凄已寒。白露涂前庭。应门重其关。四节相推斥。岁月忽已殚。壮士远出征。戎事将独难。涕泣洒衣裳。能不怀所欢。凉风吹沙砾。霜气何皑皑。明月照缇幕。华灯散炎辉。赋诗连篇章。极夜不知归。君侯多壮思。文雅纵横飞。小臣信顽卤。黾勉安能追。"
    },
    {
      "title": "赠徐干诗",
      "poem": "谁谓相去远。隔此西掖垣。拘限清切禁。中情无由宣。思子沉心曲。长叹不能言。起坐失次第。一日三四迁。步出北寺门。遥望西苑园。细柳夹道生。方塘含清源。轻叶随风转。飞鸟何翻翻。乖人易感动。涕下与衿连。仰视白日光。皦皦高且悬。兼烛八纮内。物类无颇偏。我独抱深感。不得与比焉。"
    },
    {
      "title": "赠徐干诗",
      "poem": "猥蒙惠咳吐。贶以雅颂声。高义厉青云。灼灼有表经。"
    },
    {
      "title": "赠送从弟诗三首",
      "poem": "泛泛东流水。磷磷水中石。蘋藻生其涯。华叶纷扰溺。采之荐宗庙。可以羞嘉客。岂无园中葵。懿此出深泽。亭亭山上松。瑟瑟谷中风。风声一何盛。松枝一何劲。冰霜正惨凄。终岁常端正。岂不罹凝寒。松柏有本性。凤皇集南岳。徘徊孤竹根。於心有不厌。奋翅凌紫氛。岂不常勤苦。羞与黄雀群。何时当来仪。将须圣明君。"
    },
    {
      "title": "杂诗",
      "poem": "职事相填委。文墨纷消散。驰翰未暇食。日昃不知晏。沈迷簿领间。回回自昏乱。释此出西城。登高且游观。方塘含白水。中有凫与雁。安得肃肃羽。从尔浮波澜。"
    },
    {
      "title": "斗鸡诗",
      "poem": "丹鸡被华采。双距如锋芒。愿一扬炎威。会战此中唐。利爪探玉除。瞋目含火光。长翘惊风起。劲翮正敷张。轻举奋勾喙。电击复还翔。"
    },
    {
      "title": "射鸢诗",
      "poem": "鸣鸢弄双翼。飘飘薄青云。我后横怒起。意气凌神仙。发机如惊焱。三发两鸢连。流血洒墙屋。飞毛从风旋。庶士同声赞。君射一何妍。"
    },
    {
      "title": "诗",
      "poem": "昔君错畦畤。东土有素木。条柯不盈寻。一尺再三曲。隐生寘翳林。控偬自迫速。得托芳兰苑。列植高山足。"
    },
    {
      "title": "诗",
      "poem": "青青女萝草。上依高松枝。幸蒙庇养恩。分惠不可赀。风雨虽急疾。根株不倾移。"
    },
    {
      "title": "诗",
      "poem": "天地无期竟。民生甚局促。为称百年寿。谁能应此录。低昂倏忽去。炯若风中烛。"
    },
    {
      "title": "诗",
      "poem": "翩翩野青雀。栖窜茨棘蕃。朝食平田粒。夕饮曲池泉。猥出蓬莱中。乃至丹丘边。"
    },
    {
      "title": "诗",
      "poem": "旦发邺城东。莫次溟水旁。三军如邓林。武士攻萧庄。"
    },
    {
      "title": "诗",
      "poem": "初春含寒气。阳气匿其晖。灰风从天起。砂石纵横飞。"
    },
    {
      "title": "诗",
      "poem": "和风从东来。玄云起西山。夜中发此气。明旦飞甘泉。"
    },
    {
      "title": "诗",
      "poem": "朝发白马。暮宿韩陵。"
    },
    {
      "title": "诗",
      "poem": "大厦云构。"
    },
    {
      "title": "诗",
      "poem": "玄云起高岳。终朝弥八方。"
    },
    {
      "title": "诗",
      "poem": "皦月垂素光。玄云为仿佛。"
    },
    {
      "title": "诗",
      "poem": "揽衣出巷去。素盖保翩翩。"
    },
    {
      "title": "诗",
      "poem": "散礼风雨起。"
    }
  ],
  "阮瑀": [
    {
      "title": "驾出北郭门行",
      "poem": "驾出北郭门。马樊不肯驰。下车步踟蹰。仰折枯杨枝。顾闻丘林中。噭々有悲啼。借问啼者出。何为乃如斯。亲母舍我殁。后母憎孤儿。饥寒无衣食。举动鞭捶施。骨消肌肉尽。体若枯树皮。藏我空室中。父还不能知。上冢察故处。存亡永别离。亲母何可见。泪下声正嘶。弃我於此间。穷厄岂有赀。传告后代人。以此为明规。"
    },
    {
      "title": "琴歌",
      "poem": "奕奕天门开。大魏应期运。青盖巡九州。在东西人怨。士为知已死。女为悦者玩。恩义苟敷畅。他人焉能乱。"
    },
    {
      "title": "咏史诗二首",
      "poem": "误哉秦穆公。身没从三良。忠臣不违命。随躯就死亡。低头窥圹户。仰视日月光。谁谓此可处。恩义不可忘。路人为流涕。黄鸟鸣高桑。燕丹善勇士。荆轲为上宾。图尽擢匕首。长驱西入秦。素车驾白马。相送易水津。渐离击筑歌。悲声感路人。举坐同咨嗟。叹气若青云。"
    },
    {
      "title": "七哀诗",
      "poem": "丁年难再遇。富贵不重来。良时忽一过。身体为土灰。冥冥九泉室。漫漫长夜台。身尽气力索。精魂靡所能。嘉肴设不御。旨酒肥觞杯。出圹望故乡。但见蒿与莱。"
    },
    {
      "title": "公燕诗",
      "poem": "阳春和气动。贤主以崇仁。布惠绥人物。降爱常所亲。上堂相娱乐。中外奉时珍。五味风雨集。杯酌若浮云。"
    },
    {
      "title": "诗",
      "poem": "临川多悲风。秋日苦清凉。客子易为戚。感此用哀伤。揽衣起踯躅。上观心与房。三星守故次。明月未收光。鸡鸣当何时。朝晨尚未央。还坐长叹息。忧忧安可忘。"
    },
    {
      "title": "诗同上",
      "poem": "我行自凛秋。季冬乃来归。置酒高堂上。友朋集光辉。念当复离别。涉路险且夷。思虑益惆怅。泪下沾裳衣。"
    },
    {
      "title": "诗",
      "poem": "四皓隐南岳。老莱窜河滨。颜回乐陋巷。许由安贱贫。伯夷饿首阳。天下归其仁。何患处贫苦。但当守明真。"
    },
    {
      "title": "诗",
      "poem": "白发随栉堕。未寒思厚衣。四支易懈忄卷。行步益疏迟。常恐时岁尽。魂魄忽高飞。自知百年后。堂上生旅葵。"
    },
    {
      "title": "诗",
      "poem": "苦雨滋玄冬。引日弥且长。丹墀自歼殪。深树犹沾裳。客行易感悴。我心摧已伤。登台望江沔。阳侯沛洋洋。"
    },
    {
      "title": "诗",
      "poem": "民生受天命。漂若河中尘。虽称百龄寿。孰能应此身。犹获婴凶祸。流落恒苦辛。《类聚》三十。"
    },
    {
      "title": "诗",
      "poem": "箭细铁丝刚。刀插银刃白。"
    },
    {
      "title": "诗",
      "poem": "春岑蔼林木。"
    }
  ],
  "应玚": [
    {
      "title": "报赵淑丽诗",
      "poem": "朝云不归。夕结成阴。离群犹宿。永思长吟。有鸟孤栖。哀鸣北林。嗟我怀矣。感物伤心。"
    },
    {
      "title": "公燕诗",
      "poem": "巍巍主人德。佳会被四方。开馆延群士。置酒于斯堂。辨论释郁结。援笔兴文章。穆穆众君子。好合同欢康。促坐褰重帷。传满腾羽觞。"
    },
    {
      "title": "侍五官中郎将建章台集诗",
      "poem": "朝雁鸣云中。音响一何哀。问子游何乡。戢翼正徘徊。言我塞门来。将就衡阳栖。往春翔北土。今冬客南淮。远行蒙霜雪。毛羽日摧颓。常恐伤肌骨。身陨沉黄泥。简珠堕沙石。何能中自谐。欲因云雨会。濯羽陵高梯。良遇不可值。伸眉路何阶。公子敬爱客。乐饮不知疲。和颜既以畅。乃肯顾细微。赠诗见存慰。小子非所宜。为且极让情。不醉其无归。凡百敬尔位。以副饥渴怀。"
    },
    {
      "title": "别诗二首",
      "poem": "朝云浮四海。日暮归故山。行役怀旧土。悲思不能言。悠悠涉千里。未知何时旋。浩浩长河水。九折东北流。晨夜赴沧海。海流亦何抽。远适万里道。归来未有由。临河累太息。五内怀伤忧。"
    },
    {
      "title": "斗鸡诗",
      "poem": "戚戚怀不乐。无以释劳勤。兄弟游戏场。命驾迎众宾。二部分曹伍。群鸡焕以陈。双距解长绁。飞踊超敌伦。芥羽张金距。连战何缤纷。从朝至日夕。胜负尚未分。专场驱众敌。刚捷逸等群。四坐同休赞。宾主怀悦欣。博弈非不乐。此戏世所珍。"
    }
  ],
  "徐干": [
    {
      "title": "赠五官中郎将诗",
      "poem": "贻尔新诗。"
    },
    {
      "title": "答刘桢诗",
      "poem": "与子别无几。所经未一旬。我思一何笃。其愁如三春。虽路在咫尺。难涉如九关。陶陶朱夏德。草木昌且繁。"
    },
    {
      "title": "情诗",
      "poem": "高殿郁崇崇。广厦凄冷冷。微风起闺闼。落日照阶庭。踟蹰云屋下。啸歌倚华楹。君行殊不返。我饰为谁容。炉薰阖不用。镜匣上尘生。绮罗失常色。金翠暗无精。嘉肴既忘御。旨酒亦常停。顾瞻空寂寂。唯闻燕雀声。忧思连相属。中心如宿酲。室思诗沉阴结愁忧。愁忧为谁兴。念与君生别。各在天一方。良会未有期。中心摧且伤。不聊忧餐食。慊慊常饥空。端坐而无为。仿佛君容光。峨峨高山首。悠悠万里道。君去日已远。郁结令人老。人生一世间。忽若暮春草。时不可再得。何为自愁恼。每诵昔鸿恩。贱躯焉足保。浮云何洋洋。愿因通我辞。飘飖不可寄。徙倚徒相思。人离皆复会。君独无返期。自君之出矣。明镜暗不治。思君如流水。何有穷已时。惨惨时节尽。兰叶凋复零。喟然长叹息。君期慰我情。展转不能寐。长夜何绵绵。蹑履起出户。仰观三星连。自恨志不遂。泣涕如涌泉。思君见巾栉。以益我劳勤。安得鸿鸾羽。覯此心中人。诚心亮不遂。搔首立悁悁。何言一不见。复会无因缘。故如比目鱼。今隔如参辰。人靡不有初。想君能终之。别来历年岁。旧恩何可期。重新而忘故。君子所尤讥。寄身虽在远。岂忘君须臾。既厚不为薄。想君时见思。"
    },
    {
      "title": "於清河见挽船士新婚与妻别诗",
      "poem": "与君结新婚。宿昔当别离。凉风动秋草。蟋蟀鸣相随。冽冽寒蝉吟。蝉吟抱枯枝。枯枝时飞扬。身体忽迁移。不悲身迁移。但惜岁月驰。岁月无穷极。会合安可知。愿为双黄鹄。比翼戏清池。"
    }
  ],
  "魏明帝曹叡": [
    {
      "title": "短歌行",
      "poem": "翩翩春燕。端集余堂。阴匿阳显。节运自常。厥貌淑美。玄衣素裳。归仁服德。此雄颉颃。执志精专。吉行驯良。衔士缮巢。有式宫房。不规自圆。无矩而方。"
    },
    {
      "title": "善哉行",
      "poem": "我徂我征。伐彼蛮虏。练师简卒。爰正其旅。轻舟竟川。初鸿依浦。桓桓猛毅。如罴。如虎。发砲若雷。吐气如雨。旄旌指麾。进退应矩。百马齐辔。御由造父。休休六军。咸同斯武。兼涂星迈。亮兹行阻。行行日远。西背后京许。游弗淹旬。遂届扬土。奔寇震惧。莫敢当御。权实竖子。备则亡虏。假气游魂。鱼鸟为伍。虎臣列将。怫郁充淮泗肃清。奋扬微所。运德耀威。惟镇惟抚。反旆言归。旆入皇祖。"
    },
    {
      "title": "同前四解",
      "poem": "赫赫大魏。王师徂征。冒暑讨乱。振耀威灵。泛舟黄河。随波潺湲。通渠回越。行路绵绵。彩旄蔽日。旗旒翳天。淫鱼瀺灂。游戏深渊。唯塘泊。从如流。不为单。握扬楚。心惆怅。歌采薇。心绵绵。在淮淝。愿君速节早旋归。"
    },
    {
      "title": "步出夏门行",
      "poem": "步出夏门。东登首阳山。嗟哉夷叔。仲尼称贤。君子退让。小人争先。惟斯二子。于今称传。林钟受谢。节改时迁。日月不居。谁得久存。善哉殊复善。弦歌乐情。商风夕起。悲彼秋蝉。变形易色。随风东西。乃眷西顾。云雾相连。丹霞蔽日。彩虹带天。弱水潺潺。叶落翩翩。孤禽失群。悲鸣其间。善哉殊复善。悲鸣在其间。朝游清冷。日暮嗟归。　迫日暮。鸟鹊南飞。绕树三匝。何枝可依。卒逢风雨。树折枝摧。雄来惊雌。雌独愁栖。夜失群侣。悲鸣徘徊。芃芃荆棘。葛生绵绵。感彼风人。惆怅自怜。月盈则冲。华不再繁。古来之说。嗟载一言。"
    },
    {
      "title": "月重轮行",
      "poem": "天地无穷。人命有终。立功扬名。行之在躬。圣贤度量。得为道中。"
    },
    {
      "title": "长歌行",
      "poem": "静夜不能寐。耳听众禽鸣。大城育狐兔。高墉多鸟声。坏宇何寥廓。宿屋邪草生。中心感时物。抚剑下前庭。翔佯於阶际。景星一何明。仰首观灵宿。北辰奋休荣。哀彼失群燕。丧偶独茕茕。单心谁与侣。造房孰与成。徒然喟有和。悲惨伤人情。余情偏易感。怀往增愤盈。吐吟音不彻。泣涕沾罗缨。"
    },
    {
      "title": "苦寒行",
      "poem": "悠悠发洛都。茾我征东行。征行弥二旬。屯吹龙陂城。顾观故垒处。皇祖之所营。屋室若平昔。栋宇无邪倾。奈何我皇祖。潜德隐圣形。虽没而不朽。书贵垂伐名。光光我皇祖。轩耀同其荣。遗化布四海。八表以肃清。虽有吴蜀寇。春秋足耀兵。徒悲我皇祖。不永享百龄。赋诗以写怀。伏轼泪沾缨。"
    },
    {
      "title": "棹歌行",
      "poem": "王者布大化。配乾稽后只。阳育则阴杀。晷景应度移。文德以时振。武功伐不随。重华舞干戚。有苗服从妫。蠢尔吴中虏。凭江栖山阻。哀哉王士民。瞻仰靡依怙。皇上悼愍斯。宿昔奋天怒。发我许昌宫。列舟于长浦。翌日乘波扬。棹歌悲且凉。太常拂白日。旗帜纷设张。将抗旄与钺。耀威於彼方。伐罪以吊民。清我东南疆。"
    },
    {
      "title": "种瓜篇",
      "poem": "种瓜东井上。冉冉自逾垣。与君新为婚。瓜葛相结连。寄托不肖躯。有如倚太山。兔丝无根株。蔓延自登缘。萍藻托清流。常恐身不全。被蒙丘山惠。贱妾执拳拳。天日照知这。想君亦俱然。"
    },
    {
      "title": "燕歌行",
      "poem": "白日晼晼忽西倾。霜露惨凄涂阶庭。秋草卷叶摧枝茎。翩翩飞蓬常独征。有似游子不安宁。"
    },
    {
      "title": "猛虎行",
      "poem": "双桐生空井。枝叶自相加。通泉浸其根。玄雨润其柯。绿叶何蓩蓩。青条视曲阿。上有双栖鸟。交颈鸣相和。何意行路者。秉丸弹是窠。"
    },
    {
      "title": "堂上行",
      "poem": "武夫怀勇毅。勒马於中原。干戈森若林。长剑奋无前。"
    },
    {
      "title": "清调歌",
      "poem": "飞舟沈洪波。旌旗蔽白日精。楫人荷轻棹。腾飞造波庭。"
    },
    {
      "title": "自惜身薄祜行",
      "poem": "出身秦川。爰居伊洛。"
    },
    {
      "title": "野田黄雀行",
      "poem": "四夷重译贡。百姓讴吟咏太康。"
    },
    {
      "title": "豫章行",
      "poem": "於斯诚微物。能不怀伤悴。"
    },
    {
      "title": "乐府诗",
      "poem": "昭昭素明月。晖光烛我床。忧人不能寐。耿耿夜何长。微风冲闺闼。罗帷自飘飏。揽衣曳长带。屣履下高堂。东西安所之。徘徊以彷徨。春鸟向南飞。翩翩独翱翔。悲声命俦匹。哀鸣伤我肠。感物怀所思。泣涕忽沾裳。伫立吐高吟。舒愤诉穹苍。"
    },
    {
      "title": "乐府诗",
      "poem": "昼作不辍手。猛烛继望舒。"
    }
  ],
  "魏文帝曹丕": [
    {
      "title": "短歌行",
      "poem": "仰瞻帷幕。俯察几筵。其物如故。其人不存。神灵倏忽。弃我遐迁。靡瞻靡恃。泣涕连连。呦呦游鹿。衔草鸣麑。翩翩飞鸟。挟子巢栖。我独孤茕。怀此百离。忧心孔疚。莫我能知。人亦有言。忧令人老。嗟我白发。生一何早。长吟永叹。怀我圣考。曰仁者寿。胡不是保。尢为妄诞。魏文帝短歌行。长吟永叹。思我圣考。圣考谓其父武帝也。"
    },
    {
      "title": "秋胡行二首",
      "poem": "尧任舜禹。当复何为。百兽率舞。凤凰来仪。得人则安。失人则危。唯贤知贤。人不易知。歌以咏言。诚不易移。鸣条之役。万举必全。明德通灵。降福自天。泛泛绿池。中有浮萍。寄身流波。随风靡倾。芙蓉含芳。菡萏垂荣。朝采其实。夕佩其英。采之遗谁。所思在庭。双鱼比目。鸳鸯交颈。有美一人。婉如清扬。知音识曲。善为乐方"
    },
    {
      "title": "善哉行二首",
      "poem": "上山采薇。薄暮苦饥。谿谷多风。霜露沾衣。野雉群雊。猴猿相追。还望故乡。郁何垒垒。高山有崖。林木有枝。忧来无方。人莫之知。人生如寄。多忧何为。今我不乐。岁月如驰。汤汤川流。中有行舟。随波转薄。有似客游。策我良马。被我轻裘。载驰载驱。聊以忘忧。有美一人。婉如清扬。妍姿巧笑。和媚心肠。知音识曲。善为乐方。哀弦微妙。清气含芳。流郑激楚。度宫中商。感心动耳。绮丽难忘。离鸟夕宿。在彼中洲。延颈鼓翼。悲鸣相求。眷然顾之。使我心愁。嗟尔昔人。休以忘忧。"
    },
    {
      "title": "丹霞蔽日行",
      "poem": "丹霞蔽日。采虹垂天。谷水潺潺。木落翩翩。孤禽失群。悲鸣云间。月盈则冲。华不再繁。古来有之。嗟我何言。"
    },
    {
      "title": "煌煌京洛行",
      "poem": "夭夭园桃。无子空长。虚美难假。偏轮不行。淮阴五刑。鸟尽弓藏。保身全名。独有子房。大愤不收。褒衣无带。多言寡诚。只令事败。苏秦之说。六国以亡。倾侧卖主。车裂固当。贤矣陈轸。忠而有谋。楚怀不从。祸卒不救。祸夫吴起。智小谋大。西河何健。伏尸何劣。嗟彼郭生。古之雅人。智矣燕昭。可谓得臣。峨峨仲连。齐之高士。北辞千金。东蹈沧海。"
    },
    {
      "title": "钓竿行",
      "poem": "东越河济水。遥望大海涯。钓竿何珊珊。鱼尾何々。行路之好者。芳饵欲何为。"
    },
    {
      "title": "十五",
      "poem": "登山而远望。谿谷多所有。楩柟千馀尺。众草之盛茂。华叶耀人目。五色难可纪。雉雊山鸡鸣。虎啸谷风起。号罴当我道。狂顾动牙齿。"
    },
    {
      "title": "猛虎行",
      "poem": "与君媾新欢。托配於二仪。充列于紫微。长降焉可知。梧桐攀凤翼。云雨散洪池。"
    },
    {
      "title": "善哉行",
      "poem": "朝日乐相乐。酣饮不知醉。悲弦激新声。长笛吐清气。弦歌感人肠。四坐皆欢悦。寥寥高堂上。凉风入我室。持满如不盈。有德者能卒。君子多苦心。所愁不但一。慊慊下白屋。吐握不可失。众宾饱满归。主人苦不悉。比翼翔云汉。罗者安所羁。冲静得自然。荣华何足为。"
    },
    {
      "title": "同前",
      "poem": "朝游高台观。夕宴华池阴。大酋奉甘醪。狩人献嘉禽。齐倡发东舞。秦筝奏西音。有客从南来。为我弹清琴。五音纷繁会。拊者激微吟。淫鱼乘波听。踊跃自浮沉。飞鸟翻翔舞。悲鸣集北林。乐极哀情来。寥亮摧肝心。清角岂不妙。德薄所不任。大哉子野言。弭弦且自禁。"
    },
    {
      "title": "折杨柳行",
      "poem": "西山一何高。高高殊无极。上有两仙 僮。不饮亦不食。与我一丸药。光耀有五色。服药四五日。身体生羽翼。轻举乘浮云。倏忽行万亿。流览观四海。茫茫非所识。彭祖称七百。悠悠安可原。老聃适西戎。于今竟不还。王乔假虚辞。赤松垂空言。达人识真伪。愚夫好妄传。追念往古事。愦愦千万端。百家多迂怪。圣道我所观。"
    },
    {
      "title": "燕歌行二首",
      "poem": "秋风萧瑟天气凉。草木摇落露为霜。群燕辞归雁南翔。念君客游多思肠。慊慊思归恋故乡。君何淹留寄他方。贱妾茕茕守空房。忧来思君不敢忘。不觉悟泪下沾衣裳。援琴鸣弦发清商。短歌微吟不能长。明月皎皎照我床。星汉西流夜未央。牵牛织女遥相望。尔独何辜限河梁。别日何易会日难。山川悠远路漫漫。郁陶思君未敢言。寄声浮云往不还。涕零雨面毁容颜。谁能怀忧独不叹。展诗清歌聊自宽。乐往哀来摧肺肝。耿耿优枕不能眠。披衣出户步东西。仰看星月观云间。飞鸧晨鸣声可怜。留连顾怀不能存。别日何易会日难。山川悠远漫漫。郁陶思君未敢言。寄书浮云往不还。涕零两面毁形颜。谁能怀忧独不叹。耿耿优枕不能眠。披衣出户步东西。展诗清歌聊自宽。乐往哀来摧心肝。悲风清厉秋气寒。罗帷徐动经秦轩。仰戴星月观云间。飞鸟晨鸣。声气可怜。留连怀顾不自存。"
    },
    {
      "title": "临高台",
      "poem": "临台行高。高以轩。下有水。清且寒。中有黄鹄往且翻。行为臣。当尽忠。愿令皇帝陛下三千岁。宜居此宫。鹄欲南游。雌不能随。我欲躬衔汝。口噤不能开。我欲负之。毛衣摧颓。五里一顾。六里徘徊。"
    },
    {
      "title": "陌上桑",
      "poem": "弃故乡。离室宅。远从军旅万里客。披荆棘。求阡陌。侧足独窘步。路局苲。虎豹嗥动。鸡惊禽失。群鸣相索。登高山。奈何蹈盘石。树木丛生郁差错。寝蒿草。荫松柏。涕泣雨面沾枕席。伴旅单。稍稍日零落。惆怅窍自怜。相痛惜。"
    },
    {
      "title": "秋胡行",
      "poem": "朝与佳人期。日夕殊不来。嘉肴不尝。旨酒停杯。寄言飞鸟。告余不能。俯折兰英。仰结桂枝。佳人不在。结之何为。从尔何所之。乃在大海隅。灵若道言。贻尔明珠。企予望之。步立踟蹰。佳人不来。何得斯须。"
    },
    {
      "title": "上留田行",
      "poem": "居世一何不同。上留田。富人食稻与粱。上留田。贫子食糟与糠。上留田。贫贱亦何伤。上留田。禄命悬在苍天。上留田。今尔叹息将欲谁怨。上留田。"
    },
    {
      "title": "大墙上蒿行",
      "poem": "阳春无不长成。草木群类随大风起。零落若何翩翩。中心独立一何茕。四时舍我驱驰。今我隐约欲何为。人生居天壤间。忽如飞鸟栖枯枝。我今隐约欲何为。适君身体所服。何不恣君口腹所尝。冬被貂鼲温暖。夏当服绮罗轻凉。行力自苦。我将欲何为。不及君少壮之时。乘坚车。策肥马良。上有沧浪之天。今我难得久来视。下有蠕蠕之地。今我难得久来履。保不恣意遨游。从君所喜。带我宝剑。今尔何为自低卬。悲丽平壮观。白如积雪。利如秋霜。驳犀标首。玉琢中央。帝王所服。辟除凶殃。御左右奈何致福祥。吴之辟闾。越之步光。楚之龙泉。韩有墨阳。苗山之铤。羊头之钢。知名前代。咸自谓丽且美。曾不如君剑良。绮难忘。冠青云之崔嵬。纤罗为缨。饰以翠翰。既美且轻。表容仪。俯仰垂光荣。宋之章甫。齐之高冠。亦自谓美。盖何足观。排金铺。坐玉堂。风尘不起。天气清凉。奏桓瑟。舞赵倡。女娥长歌。声协宫商。感心动耳。荡气回肠。酌桂酒。鲙鲤鲂。与佳人期为乐康。前奉玉卮。为我行觞。今日乐不可忘。乐未央。为乐常苦迟。岁月逝。忽若飞。何为自苦。使我心悲。"
    },
    {
      "title": "艳歌何尝行",
      "poem": "何尝快。独无忧。但当饮醇酒。炙肥牛。长兄为二千石。中兄被貂裘。小弟虽无官爵。鞍马々。往来王侯长者游。但当在王侯殿上。快独摴蒲六博。对坐弹棋。男儿居世。各当努力。蹙迫日暮。殊不久留。少小相触抵。寒苦常相随。忿恚安足诤。吾中道与卿共别离。约身奉事君。礼节不可亏。上惭沧浪之天。下顾黄口小儿。奈何复老心皇皇。独悲谁能知。"
    },
    {
      "title": "月重轮行",
      "poem": "三辰垂光。照临四海。焕哉何煌煌。悠悠与天地久长。愚见目前。圣睹万年。明暗相绝。何可胜言。"
    },
    {
      "title": "饮马长城窟行",
      "poem": "浮舟横大江。讨彼犯荆虏。武将齐贯錍。征人伐金鼓。长戟十万队。幽冀百石弩。发机若雷电。一发连四五。"
    },
    {
      "title": "董逃行",
      "poem": "晨背大河南辕。跋涉遐路漫漫。师徒百万哗喧。戈矛若林成山。旌旗拂日蔽天。"
    },
    {
      "title": "折杨柳行",
      "poem": "端居若无悰。驾游博望山。"
    },
    {
      "title": "黎阳作诗三首",
      "poem": "朝发邺城。夕宿韩陵。霖雨载涂。舆人困穷。载驰载驱。沐雨栉风。舍我高殿。何为泥中。在昔周武。爰暨公旦。载主而征。救民涂炭。彼此一时。唯天所赞。我独何人。能不靖乱。殷殷其雷。濛濛其雨。我徒我车。涉此艰阻。遵彼洹湄。言刈其楚。班之中路。涂潦是御。辚辚大车。载低载昂。嗷嗷仆夫。载仆载僵。蒙涂冒雨。沾衣濡裳。千骑随风靡。万骑正龙骧。金鼓震上下。干戚纷纵横。白旄若素霓。丹旗发朱光。追思太王德。胥宇识足臧。经历万岁林。行行到黎阳。"
    },
    {
      "title": "於谯作诗",
      "poem": "清夜延贵客。明烛发高光。丰膳漫星陈。旨酒盈玉觞。弦歌奏新曲。游响拂丹梁。馀音赴迅节。慷慨时激扬。献酬纷交错。雅舞何锵锵。罗缨从风飞。长剑自低昂。穆穆众君子。和合同乐康。"
    },
    {
      "title": "孟津诗",
      "poem": "良辰启初节。高会构欢娱。通天拂景云。俯临四达衢。羽爵浮象樽。珍膳盈豆区。清歌发妙曲。乐正奏笙竽。曜灵忽西迈。炎景继望舒。翊日浮黄河。长驱旋邺都。"
    },
    {
      "title": "芙蓉池作诗",
      "poem": "乘辇夜行游。逍遥步西园。双渠相溉灌。嘉木绕通川。卑枝拂羽盖。修条摩苍天。惊风扶轮毂。飞鸟翔我前。丹霞夹明月。华星出云间。上天垂光彩。五色一何鲜。寿命非松乔。谁能得神仙。遨游快心意。保己终百年。"
    },
    {
      "title": "於玄武陂作诗",
      "poem": "兄弟共行游。驱车出西城。野田广开辟。川渠互相经。黍稷何郁郁。流波激悲声。菱芡覆绿水。芙蓉发丹荣。柳垂重荫绿。向我池边生。乘渚望长洲。群鸟欢哗鸣。萍藻泛滥浮。澹澹随风倾。忘忧共容与。畅此千秋情。至广陵於马上作诗观兵临江水。水流何汤汤。戈矛成山林。玄甲耀日光。猛将怀暴怒。胆气正纵横。谁云江水广。一苇可以航。不战屈敌虏。戢兵称贤良。古公宅岐邑。实始剪殷商。孟献营虎牢。郑人惧稽颡。充国务耕殖。先零自破亡。兴农淮泗间。筑室都徐方。量宜运权略。六军咸悦康。岂如东山诗。悠悠多忧伤。"
    },
    {
      "title": "杂诗二首",
      "poem": "漫漫秋夜长。烈烈北风凉。展转不能寐。披衣起彷徨。彷徨忽已久。白露沾我裳。俯视清水波。仰看明月光。天汉回西流。三五正纵横。草虫鸣何悲。孤雁独南翔。郁郁多悲思。绵绵思故乡。愿飞安得翼。欲济河无梁。向风长叹息。断绝我中肠。西北有浮云。亭亭如车盖。惜哉时不遇。适与飘风会。吹我东南行。行行至吴会。吴会非我乡。安得久留滞。弃置勿复陈。客子常畏人。"
    },
    {
      "title": "於明津作诗",
      "poem": "遥遥山上亭。皎皎云间星。远望使心怀。游子恋所生。驱车出北门。遥望河阳城。"
    },
    {
      "title": "清河作诗",
      "poem": "方舟戏长水。湛澹自浮沉。弦歌发中流。悲响有馀音。音声入君怀。凄怆伤人心。心伤安所念。但愿恩情深。愿为晨风鸟。双飞翔北林。"
    },
    {
      "title": "代刘勋妻王氏杂诗",
      "poem": "王宋者。平虏将军刘勋妻也。入门二十馀年。后勋悦山阳司马氏女。以宋无子出之。还於道中作诗。）翩翩床前帐。张以蔽光辉。昔将尔同去。今将尔同归。缄藏箧笥里。当复何时披。"
    },
    {
      "title": "黎阳作诗",
      "poem": "奉辞罚罪遐征。晨过黎山巉峥。东济黄河金营。北观故宅顿倾。中有高楼亭亭。荆棘绕蕃业生。南望果园青青。霜露惨凄宵零。彼桑梓兮伤情。"
    },
    {
      "title": "寡妇诗",
      "poem": "友人阮元瑜早亡。伤其妻孤寡。为作此诗。霜露纷兮交下。木叶洛兮凄凄。候雁叫兮云中。归燕翩兮徘徊。妾心感兮惆怅。白日急兮西颓。守长夜兮思君。魂一夕兮九乖。怅延伫兮仰视。星月随兮天回。徒引领兮入房。窍自怜兮孤栖。愿从君兮终没。愁何可兮久怀。"
    },
    {
      "title": "令诗",
      "poem": "丧乱悠悠过纪。白骨从横万里。哀哀下民靡恃。吾将以时整理。复子明辟致仕。"
    },
    {
      "title": "夏日诗",
      "poem": "夏时饶温和。避暑就清凉。比坐高阁下。延宾作名倡。弦歌随风厉。吐羽含徵商。嘉肴重叠来。珍果在一傍。棋局纵横陈。博弈合双扬。巧拙更胜负。欢美乐人肠。从朝至日夕。安知夏节长。"
    },
    {
      "title": "见挽船士兄弟辞别诗",
      "poem": "郁郁河边树。青青野田草。舍我故乡客。将适万里道。妻子牵衣袂。抆泪沾怀抱。还附幼童子。顾托兄与嫂。辞诀未及终。严驾一何早。负笮引文舟。饱渴常不饱。谁令尔贫贱。咨嗟何所道。"
    },
    {
      "title": "诗",
      "poem": "行行游且猎。且猎路南隅。弯我乌号弓。骋我纤骊驹。走者贯锋镝。伏者值戈殳。白日未及移。手获三十馀。"
    },
    {
      "title": "诗",
      "poem": "巾车出邺宫。校猎东桥津。重罝施密网。罕筚飘如云。弯弓忽高驰。一发连双麕。蜘蛛网户牖。野草当阶生。酒人献三清。丝中列南厢。王韩独何人。翱翔随天涂。回头四向望。眼中无故人。绢绡白如雪。轻华比蝉翼。画舸覆堤。兰芷生兮芙蓉披。"
    },
    {
      "title": "东阁诗",
      "poem": "高山吐庆云。"
    },
    {
      "title": "歌",
      "poem": "长安城西双员阙。上有一双铜雀。一鸣五谷生。再鸣五谷熟。"
    }
  ],
  "陈思王曹植": [
    {
      "title": "丹霞蔽日行",
      "poem": "纣为昏乱。虐残忠正。周室何隆。一门三圣。牧野致功。天亦革命。汉祚之兴。阶秦之衰。虽有南面。王道陵夷。炎光再幽。殄灭无遗。"
    },
    {
      "title": "飞龙篇",
      "poem": "晨游泰山。云雾窈窕。忽逢二童。颜色鲜好。乘彼白鹿。手医芝草。我知真人。长跪问道。西登玉台。金楼复道。授我仙药。神皇所造。教我服食。还精补脑。寿同金石。永世难老。"
    },
    {
      "title": "薤露行",
      "poem": "天地无穷极。阴阳转相因。人居一世间。忽若风吹尘。愿得展功勤。输力於明君。怀此王佐才。慷慨独不群。鳞介尊神龙。走兽宗麒麟。虫兽犹知德。何况於士人。孔氏删诗书。王业粲已分。骋我径寸翰。流藻垂华芬。"
    },
    {
      "title": "惟汉行",
      "poem": "太极定二仪。清浊始以形。三光炤八极。天道甚著明。为人立君长。欲以遂其生。行仁章以瑞。变故诫骄盈。神高而听卑。报若响应声。明主敬细微。三季瞢天经。二皇称至化。盛哉唐虞庭。禹汤继厥德。周亦致太平。在昔怀帝京。日昃不敢宁。济济在公朝。万载驰其名。"
    },
    {
      "title": "鰕篇",
      "poem": "鰕游潢潦。不知江海流。燕雀戏藩柴。安识鸿鹄游。世士此诚明。大德固无俦。驾言登五岳。然后小陵丘。俯观上路人。势利惟是谋。仇高念皇家。远怀柔九州。抚剑而雷音。猛气纵横浮。泛泊徒嗷嗷。谁知壮士忧。"
    },
    {
      "title": "吁嗟篇",
      "poem": "吁嗟此转蓬。居世何独然。长去本根逝。宿夜无休闲。东西经七陌。南北越九阡。卒遇回风起。吹我入云间。自谓终天路。忽然下沉渊。惊飚接我出。故归彼中田。当南而更北。谓东而反西。宕宕当何依。忽亡而复存。飘飖周八泽。连翩历五山。流转无恒处。谁知吾苦艰。愿为中林草。秋随野火燔。糜灭岂不痛。愿与根荄连。"
    },
    {
      "title": "豫章行二首",
      "poem": "穷达难豫图。祸福信亦然。虞舜不逢尧。耕耘处中田。太公未遭文。渔钓终渭川。不见鲁孔丘。穷困陈蔡间。周公下白屋。天下称其贤。鸳鸯自朋亲。不若比翼连。他人虽同盟。骨肉天性然。周公穆康叔。管蔡则流言。子臧让千乘。季札慕其贤。"
    },
    {
      "title": "浮萍篇",
      "poem": "浮萍寄清水。随风东西流。结发辞严亲。来为君子仇。恪勤在朝夕。无端获罪尤。在昔蒙恩惠。和乐如瑟琴。何意今摧颓。旷若商与参。茱萸自有芳。不若桂与兰。新人虽可爱。无若故所欢。行云有返期。君恩傥中还。慊慊仰天叹。愁心将何愬。日月不恒处。人生忍若寓。悲风来入怀。泪下如垂露。发箧造裳衣。裁缝纨与素。"
    },
    {
      "title": "野田黄雀行",
      "poem": "置酒高殿上。亲友从我游。中厨办丰膳。烹羊宰肥牛。秦筝何慷慨。齐瑟和且柔。阳阿奏奇舞。京洛出名讴。乐饮过三爵。缓带倾庶羞。主称千金寿。宾奉万年酬。久要不可忘。薄终义所尤。谦谦君子德。磬折欲何求。惊风飘白日。光景驰西流。盛时不可再。百年忽我遒。生存华屋处。零落归山丘。先民谁不死。知命复何忧。置酒高殿上。亲交从我游。中厨办丰膳。烹羊宰肥牛。秦筝何慷慨。齐瑟和且柔。阳阿奏奇舞。京洛出名讴。乐饮过三爵。缓带倾庶羞。主称千金寿。宾奉万年酬。久要不可忘。薄终义所尢。谦谦君子德。磬折欲何求。盛时不再来。百年忽我遒。惊风飘白日。光景驰西流。生存华屋处。零落归山丘。先民谁不死。知命复何忧。"
    },
    {
      "title": "同前",
      "poem": "高树多悲风。海水扬其波。利剑不在掌。结友何须多。不见篱间雀。见鹞自投罗。罗家得雀喜。少年见雀悲。拔剑捎罗网。黄雀得飞飞。飞飞摩苍天。来下谢少年。"
    },
    {
      "title": "门有万里客",
      "poem": "门有万里客。问君何乡人。褰裳起从之。果得心所亲。挽裳对我泣。太息前自陈。本是朔方士。今为吴越民。行行将复行。去去适西秦。"
    },
    {
      "title": "泰山梁甫行",
      "poem": "八方各异气。千里殊风雨。剧哉边海民。寄身於草墅。妻子象禽兽。行止依林阻。柴门何萧条。狐兔翔我宇。"
    },
    {
      "title": "怨歌行",
      "poem": "为君既不易。为臣良独难。忠信事不显。乃有见疑患。周公佐成王。金滕功不刊。推心辅王室。二叔反流言。待罪居东国。泣涕常流连。皇灵大动变。震雷风且寒。拔树偃秋稼。天威不可干。素服开金滕。感悟求其端。公旦事既显。成王乃哀叹。吾欲竟此曲。此曲悲且长。今日乐相乐。别后莫相忘。"
    },
    {
      "title": "圣皇篇",
      "poem": "圣皇应历数。正康帝道休。九州咸宾服。威德洞八幽。三公奏诸公。不得久淹留。蕃位任至重。旧章咸率由。侍臣省文奏。陛下体仁慈。沈吟有爱恋。不忍听可之。迫有官典宪。不得顾恩私。诸王当就国。玺绶何累縗。便时舍外殿。宫省寂无人。主上增顾念。皇母怀苦辛。何以为赠赐。倾府竭宝珍。文钱百亿万。采帛若烟云。乘舆服御物。锦罗与金银。龙旂垂九旒。羽盖参班轮。诸王自计念。无功荷厚德。思一效筋力。糜躯以报国。鸿胪拥节卫。副使随经营。贵戚并出送。夹道交辎軿。车服齐整设。韡晔耀天精。武骑卫前后。鼓吹箫笳声。祖道魏东门。泪下沾冠缨。扳盖因内顾。俯仰慕同生。行行将日暮。何时还阙庭。车轮为徘徊。四马踌躇鸣。路人尚酸鼻。何况骨肉情。"
    },
    {
      "title": "灵芝篇",
      "poem": "灵芝生王地。朱草被洛滨。荣华相晃耀。光采晔若神。古时有虞舜。父母顽且嚣。尽孝於田垅。烝烝不违仁。伯瑜年七十。彩衣以娱亲。慈母笞不痛。歔欷涕沾巾。丁兰少失母。自伤早孤茕。刻木当严亲。朝夕致三牲。暴子见陵侮。犯罪以亡形。丈人为泣血。免戾全其名。董永遭家贫。父老财无遗。举假以供养。佣作致甘肥。责家填门至。不知何用归。天灵感至德。神女为秉机。岁月不安居。呜呼我皇考。生我既已晚。弃我何其早。蓼莪谁所兴。念之令人老。退咏南风诗。洒泪满袆抱。乱曰：圣皇君四海。德教朝夕宣。万国咸礼让。百姓家肃虔。痒序不失仪。孝悌处中田。户有曾闵子。比屋皆仁贤。髫乱无夭齿。黄尽心其年。陛下三万岁。慈母亦复然。"
    },
    {
      "title": "大魏篇",
      "poem": "大魏应灵符。天禄方甫始。圣德致泰和。神明为驱使。左右宜供养。中殿宜皇子。陛下长寿考。群臣拜贺咸悦喜。积善有馀庆。宠禄固天常。众喜填门至。臣子蒙福祥。无患及阳遂。辅翼我圣皇。众吉咸集会。凶邪奸恶并灭亡。黄鹄游殿前。神鼎周四阿。玉马充乘舆。芝盖树九华。白虎戏西除。含利从辟邪。骐骥蹑足舞。凤皇拊翼歌。丰年大置酒。玉樽列广庭。乐饮过三爵。朱颜暴己形。式宴不违礼。君臣歌鹿鸣。乐人舞鼙鼓。百官雷扌卞赞若惊。储礼如江海。积善若陵山。皇嗣繁且炽。孙子列曾玄。群臣咸称万岁。陛下长寿乐年。御酒停未饮。贵戚跪东厢。侍人承颜色。奉进金玉觞。此酒亦真酒。福禄当圣皇。陛下临轩笑。左右咸欢录。杯来一何迟。群僚以次行。赏赐累千亿。百官并富昌。"
    },
    {
      "title": "精微篇",
      "poem": "精微烂金石。至心动神明。杞妻哭死夫。梁山为之倾。子丹西质秦。乌白马角生。邹衍囚燕市。繁霜为夏零。关东有贤女。自字苏来卿。壮年报父仇，身没垂功名。如休逢赦书。白刃几在颈。俱上列仙籍。去死独就生。太仓令有罪。远徵当就拘。自悲居无男。祸至无与俱。缇萦痛父言。荷担西上书。盘桓北阙下。泣泪何涟如。乞得并姊弟。没身赎父躯。汉文感其义。肉刑法用除。其父得以免。辩义在列图。多男亦何为。一女足成居。简子南渡河。津吏废舟船。执法将加刑。女娟拥棹前。妾父闻君来。将涉不测渊。畏惧风波起。祷祝祭名川。备礼飨神祇。为君求福先。不胜酹祀诚。至令犯罚艰。君必欲加诛。乞使知罪愆。妾愿以身代。至诚感苍天。国君高其义。其父用赦原。河激奏中流。简子知其贤。归聘为夫人。荣宠超后先。辩女解父命。何况健少年。黄初发和气。明堂德教施。治道致太平。礼乐风俗移。刑措民无枉。怨女复何为。圣皇长寿考。景福常来仪。"
    },
    {
      "title": "孟冬篇",
      "poem": "孟冬十月。阴气厉清。武官诫田。讲旅统兵。元龟袭吉。元光著明。蚩尢跸路。风弭雨停。乘舆启行。鸾鸣幽轧。虎贲采骑。飞象珥鹖。钟鼓铿锵。箫管嘈喝。万骑齐镳。千乘等盖。夷山填谷。平林涤薮。张罗万里。尽其飞走。趯趯狡兔。扬白跳翰。猎以青骹。掩以修竿。韩卢宋鹊。呈才骋足。噬不尽绁。牵麋掎鹿。魏氏发机。养基抚弦。都卢寻高。搜索猴猨。庆忌孟贲。蹈谷超峦。张目决眦。发怒穿冠。顿熊扼虎。就豹搏貙。气有馀势。负象而趋。获车既盈。日侧乐终。罢役解徒。大飨离宫。乱曰：圣皇临飞轩。论功校猎徒。死禽积如京。流血成沟渠。明诏大劳赐。大官供有无。走马行酒醴。驱车布肉鱼。鸣鼓举觞爵。击钟釂无馀。绝纲纵麟麑。弛罩出凤雏。收功在羽校。威灵振鬼区。陛下长欢乐。永世合天符。"
    },
    {
      "title": "当欲游南山行",
      "poem": "东海广且深。由卑下百川。五岳虽高大。不逆垢与尘。良木不十围。洪条无所因。长者能博爱。天下寄其身。大匠无弃材。船车用不均。锥刀各异能。何所独却前。嘉善而矜愚。大圣亦同然。仁者各寿考。四坐咸万年。"
    },
    {
      "title": "名都篇",
      "poem": "名都多妖女。京洛出少年。宝剑直千金。被服丽且鲜。斗鸡东郊道。走马长楸间。驰骋未能半。双兔过我前。揽弓捷鸣镝。长驱上南山。左挽因右发。一纵两禽连。馀巧未及展。仰手接飞鸢。观者咸称善。众工归我妍。归来宴平乐。美酒斗十千。脍鲤臇胎鰕。寒鳖炙熊蹯。鸣俦啸匹侣。列坐竟长筵。连翩击鞠壤。巧捷惟万端。白日西南驰。光景不可攀。云散还城邑。清晨复来还。"
    },
    {
      "title": "美女篇",
      "poem": "美女妖且闲。采桑歧路间。柔条纷冉冉。落叶何翩翩。攘袖见素手。皓腕约金环。头上金爵钗。腰佩翠琅玕。明珠交玉体。珊瑚间木难。罗衣何飘飖。轻裾随风还。顾盻遗光采。长啸气若兰。行徒用息驾。休者以忘餐。借问女安居。乃在城南端。青楼临大路。高门结重关。容华耀朝日。谁不希令颜。媒氏何所营。玉帛不时安。佳人慕高义。求贤良独难。众人徒嗷嗷。安知彼所观。盛年处房室。中夜起长叹。"
    },
    {
      "title": "白马篇",
      "poem": "白马饰金羁。连翩西北驰。借问谁家子。幽并游侠儿。少小去乡邑。扬声沙漠垂。宿昔秉良弓。楛矢何参差。控弦破左的。右发摧月支。仰手接飞猱。俯身散马蹄。狡捷过猴猿。勇剽若豹螭。边城多警急。胡虏数迁移。羽檄从北来。厉马登高堤。长驱蹈匈奴。左顾陵鲜卑。弃身锋刃端。性命安可怀。父母且不顾。何言子与妻。名编壮士籍。不得中顾私。捐躯赴国难。视死忽如归。"
    },
    {
      "title": "升天行",
      "poem": "乘蹻追术士。远之蓬莱山。灵液飞素波。兰桂上参天。玄豹游其下。翔鹍戏其巅。乘风忽登举。仿佛见众仙。扶桑之所出。乃在朝阳谿。中心陵苍昊。布页盖天涯。日出登东干。既夕没西枝。愿得纡阳辔。回日使东驰。"
    },
    {
      "title": "五游咏",
      "poem": "九州不足步。愿得凌云翔。肖遥八纮外。游目历遐荒。披我丹霞衣。袭我素霓裳。华盖芬晻蔼。六龙仰天骧。曜灵未移景。倏忽造昊苍。阊阖启丹扉。双阙曜朱光。徘徊文昌殿。登陟太微堂。上帝休西棂。群后集东厢。带我琼瑶佩。漱我沆瀣浆。踟蹰玩灵芝。徙倚弄华芳。王子奉仙药。羡门进奇方。服食享遐纪。延寿保无疆。"
    },
    {
      "title": "远游篇",
      "poem": "远游临四海。俯仰观洪波。大鱼若曲陵。承浪相经过。灵鳌戴方丈。神狱俨嵯峨。仙人翔其隅。玉女戏其阿。琼蕊可疗饥。仰首吸朝霞。昆仑本吾宅。中州非我家。将归谒东父。一举超流沙。鼓翼舞时风。长啸激清歌。金石固易敝。日月同光华。齐年与天地。万乘安足多。"
    },
    {
      "title": "仙人篇",
      "poem": "仙人揽六著。对博太山隅。湘娥拊琴瑟。秦女吹笙竽。玉樽盈桂酒。而伯献神鱼。四海一何局。九州安所如。韩经与五乔。要我于天衢。万里不足步。轻举凌天虚。百腾逾景云。高风吹我躯。回驾驶观紫薇。与帝合灵符。阊阖正嵯峨。双阙万丈馀。玉树扶道生。白虎夹门枢。驱风游四海。东过王母庐。俯观五岳间。人生如寄居。潜光养羽翼。进趋且徐徐。不见轩辕氏。乘龙出鼎湖。徘徊九天上。与尔长相须。"
    },
    {
      "title": "盘石篇齐瑟行。",
      "poem": "盘盘山巅石。飘飖涧底蓬。我本太山人。何为客淮东。蒹葭弥斥土。林木无分重。岸严若崩缺。湖水何汹汹。蚌蛤被滨涯。光彩如锦虹。高彼凌云霄。浮气象螭龙。鲸脊若丘陵。须若山上松。呼吸吞船欐。澎濞戏中鸿。方舟寻高价。珍宝丽以通。一举必千里。乘飔举帆幢。经危履险阻。未知命所钟。常恐沈黄垆。下与鼋鳖同。南极苍梧野。游眄穷九江。中夜指参辰。欲师当定从。仰天长太息。思想怀故邦。乘桴何所志。吁嗟我孔公。"
    },
    {
      "title": "驱车篇",
      "poem": "驱车掸驽马。东到奉高城。神哉彼泰山。五岳专其名。隆高贯云霓。嵯峨出太清。周流二六候。间置十二亭。上有涌醴泉。玉石扬华英。东北望吴野。西眺观日精。魂神所系属。逝者感斯征。王者以归天。郊厥元功成。历代无不遵。礼记有品程。探策或长短。唯德享利贞。封者七十帝。轩皇元独灵。餐霞漱沆瀣。毛羽被身形。发举蹈虚廓。径庭升窈冥。同寿东父年。旷代永长生。"
    },
    {
      "title": "种葛篇",
      "poem": "种葛南山下。葛藟自成阴。与君初婚时。结发恩义深。欢爱在枕席。宿昔同衣衾。窃慕棠棣篇。好乐和瑟琴。行年将晚暮。佳人怀异心。恩纪旷不接。我情遂抑沈。出门当何顾。徘徊步北林。下有交颈兽。仰有双栖禽。攀枝长叹息。泪下沾罗襟。良马知我悲。延颈对我吟。昔为同池鱼。今为商与参。往古皆欢遇。我独困於今。弃置委天命。悠悠安可任。"
    },
    {
      "title": "妾薄命行",
      "poem": "携玉手。喜同车。北上云阁飞除。钓台蹇产清虚。池塘观沼可娱。仰泛龙舟绿波。俯擢神草枝柯。想彼宓妃洛河。退咏汉女湘娥。日既逝矣西藏。更会兰室洞房。华镫步障舒光。皎若日出扶桑。促樽合坐行觞。主人起舞娑盘。能者穴触别端。腾觚飞爵阑干。同量等色齐颜。任意交属所欢。朱颜发外形兰。袖随礼容极情。妙舞仟仟体轻。裳解履遗绝缨。俯仰笑喧无呈。览持佳人玉颜。齐举金爵翠盘手形罗袖良难。腕弱不胜珠环。坐者叹息舒颜。御巾裛粉君傍。中有霍纳都梁。鸡舌五味杂香。进者何人齐姜。恩重爱深难忘。召延亲好宴私。但歌杯来何迟。客赋既醉言归。主人称露未晞。"
    },
    {
      "title": "平陵东行",
      "poem": "阊阖开。天衢通。被我羽衣乘飞龙。乘飞龙。与仟期。东上蓬莱采灵芝。灵芝采之可服食。年若王父无终极。"
    },
    {
      "title": "当来日大难",
      "poem": "日苦短。乐有馀。乃置玉樽办东厨。广情故。心相於。阖门置酒。和乐欣欣。游马后来。辕车解轮。今日同堂。出门异乡。别易会难。各尽杯觞。"
    },
    {
      "title": "桂之树行",
      "poem": "桂之树。桂之树。桂生一何丽佳。扬朱华而翠叶。流芳布天涯。上有栖鸾。下有盘螭。桂之树。得道之真人咸来会讲仙。教尔服食日精。要道甚省不烦。淡泊无为自然。乘蹻万里之外。去留随意所欲存。高高上际於众外。下下乃穷极地天。"
    },
    {
      "title": "当墙欲高行",
      "poem": "龙欲升天须浮云。人之仕进待中人。众口可以铄金。谗言三至。慈母不亲。愤愤俗间。不辩伪真。愿欲披心自说陈。君门以九重。道远河无津。"
    },
    {
      "title": "当事君行",
      "poem": "人生有所贵尚。出门各异情。朱紫更相夺色。雅郑异音声。好恶随所爱憎。追举逐虚名。百心可事一君。巧诈宁拙诚。"
    },
    {
      "title": "当车已驾行",
      "poem": "欢坐玉殿。会诸贵客。侍者行觞。主人离席。顾视东西厢。丝竹与鞞铎。不醉无归来。明灯以继夕。"
    },
    {
      "title": "苦思行",
      "poem": "绿萝缘玉树。光曜粲相晖。下有两真人。举翅翻高飞。我心何踊跃。思欲攀云追。郁郁西岳巅。石室青葱与天连。中有耆年一隐士。须发皆皓然。策杖从吾游。教我要忘言。"
    },
    {
      "title": "飞龙篇",
      "poem": "南经丹穴。积阳所生。煎石流铄。品物无形。"
    },
    {
      "title": "同前",
      "poem": "芝盖翩翩。"
    },
    {
      "title": "远游篇",
      "poem": "夜光明珠。下隐金沙。采之谁遗。汉女湘娥。"
    },
    {
      "title": "善哉行",
      "poem": "如彼翰鸟。或飞戾天。"
    },
    {
      "title": "对酒行",
      "poem": "含生蒙泽。草木茂延。"
    },
    {
      "title": "苦热行",
      "poem": "行游到日南。经历交址乡。苦热但曝露。越夷水中藏。"
    },
    {
      "title": "艳歌行",
      "poem": "出自蓟北门。遥望胡地桑。枝枝自相值。叶叶自相当。"
    },
    {
      "title": "同前",
      "poem": "长者赐颜色。泰山可动移。"
    },
    {
      "title": "结客篇",
      "poem": "结客少年场。报怨洛北芒。利剑鸣手中。一击而尸僵。"
    },
    {
      "title": "天地篇",
      "poem": "复为时所拘。羁绁作微臣。"
    },
    {
      "title": "长歌行",
      "poem": "尺蠖知屈伸。体道识穷达。"
    },
    {
      "title": "亟出行",
      "poem": "蒙雾犯风尘。"
    },
    {
      "title": "妾薄幸",
      "poem": "还行秋殿层楼。御辇从好仇。排玉闼椒房。丹帷楚组连网。"
    },
    {
      "title": "妾薄相行",
      "poem": "齐讴楚舞纷纷。歌声上彻青云。辎軿飞毂交轮。"
    },
    {
      "title": "艳歌行",
      "poem": "夏节纯和天清凉。百草滋殖舒兰芳。"
    },
    {
      "title": "陌上桑",
      "poem": "望云际。有真人。安得轻举继清尘。执电鞭。骋飞驎。"
    },
    {
      "title": "两仪篇",
      "poem": "帝者化八极。养万物。和阴阳。阴阳和。凤至河洛翔。"
    },
    {
      "title": "秋胡行",
      "poem": "歌以咏言。大魏承天玑。"
    },
    {
      "title": "对酒行",
      "poem": "蒲鞭苇杖示有刑。"
    },
    {
      "title": "乐府",
      "poem": "胶漆至坚。浸之则离。皎皎素丝。溺色染移。君不我弃。谗人所为。市肉以肥。酤酒取醇。交觞接杯。以致殷勤。鲂臇熊掌。豹胎龟肠。乌起舞。凤凰吹笙。橙橘枇杷。甘蔗代出。墨出青松烟。笔出狡兔翰。古人感鸟迹。文字有改判。巢许蔑四海。商贾争一钱。所赍千金剑。通犀间碧玙。翡翠饰鸡必。标首明月珠。厌常珍鹿曤。愿百品异方。金樽玉杯不能使薄酒更厚。"
    },
    {
      "title": "歌",
      "poem": "望云际兮有好仇。天路长兮往无由。佩兰蕙兮为谁修。宴婉绝兮我心愁。"
    },
    {
      "title": "甘露讴",
      "poem": "玄德洞幽。飞化上承。甘露以降。蜜淳水凝。睹阳弗晞。琼爵是承。献之帝庙。以明圣徵。"
    },
    {
      "title": "时雨讴",
      "poem": "於穆圣皇。仁畅惠渥。辞献灭膳。以服鳏独。和气致祥。时雨渗漉。野草萌变。化成喜谷。"
    },
    {
      "title": "嘉禾讴",
      "poem": "猗猗嘉禾。惟谷之精。其洪盈箱。协穗殊茎。昔生周朝。今植魏庭。献之庙堂。以昭厥灵。"
    },
    {
      "title": "白鹊讴",
      "poem": "鹊之强强。诗人取喻。今存圣世。呈质见素。饥食苕华。渴饮清露。异于畴匹。众鸟是慕。"
    },
    {
      "title": "白鸠讴",
      "poem": "班班者鸠。爰素其质。昔翔殷邦。今为魏出。朱目丹趾。灵姿诡类。载飞载鸣。彰我皇懿。"
    },
    {
      "title": "木连理讴",
      "poem": "皇树嘉德。风靡云披。有木连理。别干同枝。将承大同。应天之规。  陈思王曹植"
    },
    {
      "title": "献诗",
      "poem": "臣植言。臣自抱亹归藩。刻肌刻骨。追思罪戾。昼分而食。夜分而寝。诚以天网不可重罹。圣恩难可再恃。窍感相鼠之篇。无礼遄死之义。形影相吊。五情愧赪。以罪弃生。则违昔贤夕改之劝。忍垢苟全。则犯诗人胡颜之讥。伏惟陛下。德象天地。恩隆父母。施畅春风。泽如时雨。是以不别荆棘者。庆云之惠也。七子均养者。鸤鸠之仁也。舍罪贵功者。明君之举也。矜愚爱能者。慈父之恩也。是以愚臣徘徊於恩泽而不敢自弃者也。前奉诏书。臣等绝朝。心离志绝。自分黄耇永无执珪之望。不图圣诏猥垂齿召。至止之日。驰心辇毂。僻处西馆。未奉阙庭。踊跃之怀。瞻望反侧。不胜犬马恋主之情。谨奉表并献诗二篇。词旨浅末。不足采览。贵露下情。冒颜以闻。臣植诚惶诚恐。顿首顿首。死罪死罪。"
    },
    {
      "title": "责躬",
      "poem": "於穆显考。时惟武皇。受命于天。宁济四方。朱旗所拂。九土披攘。玄化滂流。荒服来王。超商越周。与唐比踪。笃生我皇。奕世载聪。武则肃烈。文则时雍。受禅于汉。君临万邦。万邦既化。率由旧则。广命懿亲。以藩王国。帝日尔侯。君兹青土。奄有海滨。方周于鲁。车服有辉。旗章有叙。济济隽乂。我弼我辅。伊予小子。恃宠骄盈。举挂时网。动乱国经。作蒲作屏。先轨是隳。魏志作坠。六臣本《文选》注云。傲我皇使。犯我朝仪。国有典刑。我削我绌。将寘于理。元凶是率。明明天子。时惟笃类。不忍我刑。暴之朝肆。违彼执宪。哀予小臣。改封兖邑。于河之滨。股肱弗置。有君无臣。荒淫之阙。谁弼予身。茕茕仆夫。于彼冀方。嗟予小子。乃罹斯殃。赫赫天子。恩不遗物。冠我玄冕。要我朱绂。光光大使。我荣我华。剖符授玉。王爵是加。仰齿金玺。俯执圣策。皇恩过隆。只承怵惕。咨我小子。顽凶是婴。逝惭陵墓。存愧阙庭。匪敢傲德。实恩是恃。威灵改加。足以没齿。昊天罔极。生命不图。常惧颠沛。抱罪黄垆。愿蒙矢石。建旗东岳。庶立毫厘。微功自赎。危躯授命。知足免戾。甘赴江湘。奋戈吴越。天启其衷。得会京畿。迟奉圣颜。如渴如饥。心之云慕。怆矣其悲。天高听卑。皇肯照微。"
    },
    {
      "title": "应诏",
      "poem": "肃承明诏。应会皇都。星陈夙驾。秣马脂车。命彼掌徒。肃我征旅。朝发鸾台。夕宿兰渚。芒芒原隰。祁祁士女。经彼公田。乐我稷黍。爰有樛木。重阴匪息。虽有餱粮。饥不遑食。望城不过。面邑不游。仆夫警策。平路是由。玄驷蔼蔼。扬镳漂沫。流风翼衡。轻云承盖。涉涧之滨。缘山之隈。遵彼河浒。黄阪是阶。西济关谷。或降或升。騑骖倦路。载寝载兴。将朝圣皇。匪敢晏宁。弭节长骛。指日遄征。前驱举燧。后乘抗旌。轮不辍运。鸾无废声。爰暨帝室。税此西墉。嘉诏未赐。朝觐莫从。仰瞻城阈。俯惟阙庭。长怀永慕。忧心如酲。"
    },
    {
      "title": "朔风诗",
      "poem": "仰彼朔风。用怀魏都。愿骋代马。倏忽北徂。凯风永至。思彼蛮方。愿随越鸟。翻飞南翔。四气代谢。悬景运周。别如俯仰。脱若三秋。昔我初迁。朱华未晞。今我旋止。素雪云飞。俯降千仞。仰登天阻。风飘蓬飞。载离寒暑。千仞易陟。天阻可越。昔我同袍。今永乖别。子好芳草。岂忘尔贻。繁华将茂。秋霜悴之。君不垂眷。岂云其诚。秋兰可喻。桂树冬荣。弦歌荡思。谁与销忧。临川慕思。何为泛舟。岂无和乐。游非我邻。谁忘泛舟。愧无榜人。"
    },
    {
      "title": "矫志诗",
      "poem": "芝桂虽芳。难以饵鱼。尸位素餐。难以成居。磁石引铁。於金不连。大朝举士。愚不闻焉。抱璧涂乞。无为贵宝。履仁遘祸。无为贵道。鹓雏远害。不羞卑栖。灵虬避难。不耻污泥。都蔗虽甘。杖之必折。巧言虽美。用之必灭。济济唐朝。万邦作孚。逢蒙虽巧。必得良弓。圣主虽知。必得英雄。螳螂见叹。齐士轻战。越王轼蛙。国以死献。道远知骥，世伪知贤。覆之帱之。顺天之矩。泽如凯风。惠如时雨。口为禁闼。舌为发机。门机之闿。楛矢不追。"
    },
    {
      "title": "同上",
      "poem": "仁虎匿爪。神龙隐鳞。"
    },
    {
      "title": "正会诗",
      "poem": "初岁元祚。吉日惟良。乃为嘉会。燕此高堂。尊卑列叙。典而有章。衣裳鲜洁。黼黻玄黄。清酤盈爵。中坐腾光。珍膳杂遝。充溢圆方。笙磬既设。筝瑟俱张。悲歌厉响。咀嚼清商。俯视文轩。仰瞻华梁。愿保兹善。千载为常。欢笑尽娱。乐哉未央。皇室荣贵。寿若东王。"
    },
    {
      "title": "闺情诗",
      "poem": "有美一人。被服纤罗。娇姿艳丽。蓊若春华。红颜韡烨。云髻嵯峨。弹琴抚节。为我弦歌。清浊齐均。既亮且和。取乐今日。遑恤其他。"
    },
    {
      "title": "公燕诗",
      "poem": "公子敬爱客。终宴不知疲。清夜游西园。飞盖相追随。明月澄清影。列宿正参差。秋兰被长坂。朱华冒绿池。潜鱼跃清波。好鸟鸣高枝。神飚接丹毂。轻辇随风移。飘飖放志意。千秋长若斯。"
    },
    {
      "title": "侍太子坐诗",
      "poem": "白日曜青春。时雨静飞尘。寒冰辟炎景。凉风飘我身。清醴盈金觞。肴馔纵横陈。齐人进奇乐。歌者出西秦。翩翩我公子。机巧忽若神。"
    },
    {
      "title": "斗鸡诗",
      "poem": "游目极妙伎。清听厌宫商。主人寂无为。众宾进乐方。长筵坐戏客。斗鸡间观房。群雄正翕赫。双翘自飞扬。挥羽激清风。悍目发朱光。觜落轻毛散。严距往往伤。长鸣入青云。扇翼独翱翔。愿蒙狸膏助。常得擅此场。"
    },
    {
      "title": "赠徐干诗",
      "poem": "惊风飘白日。忽然归西山。圆景光未满。众星灿以繁。志士营世业。小人亦不间。聊且夜行游。游彼双阙间。文昌郁云兴。迎风高中天。春鸠鸣飞栋。流飙激棂轩。顾念蓬室士。贫贱诚足怜。薇藿弗充虚。皮褐犹不全。慷慨有悲心。兴文自成篇。宝弃怨何人。和氏有其愆。弹冠俟知己。知己谁不然。良田无晚岁。膏泽多丰年。亮怀璠玙美。积久德愈宣。亲交义在敦。申章复何言。"
    },
    {
      "title": "赠丁仪诗",
      "poem": "初秋凉气发。庭树微销落。凝霜依玉除。清风飘飞阁。朝云不归山。霖雨成川泽。黍稷委畴陇。农夫安所获。在贵多忘贱。为恩谁能博。狐白足御冬。焉念无衣客。思慕延陵子。宝剑非所惜。子其宁尔心。亲交义不薄。"
    },
    {
      "title": "赠王粲诗",
      "poem": "端坐苦愁思。揽衣起西游。树木发春华。清池激长流。中有孤鸳鸯。哀鸣求匹俦。我愿执此鸟。惜哉无轻舟。欲归忘故道。顾望但怀愁。悲风鸣我侧。羲和逝不留。重阴润万物。何惧泽不周。谁令君多念。自使怀百忧。"
    },
    {
      "title": "赠丁仪王粲诗",
      "poem": "从军度函谷。驱马过西京。山岑高无极。泾渭扬浊清。壮哉帝王居。佳丽殊百城。员阙出浮云。承露概泰清。皇佐扬天惠。四海无交兵。权家虽爱胜。全国为令名。君子在末位。不能歌德声。丁生怨在朝。王子欢自营。欢怨非贞则。中和诚可经。"
    },
    {
      "title": "赠丁翼诗",
      "poem": "嘉宾填城阙。丰膳出中厨。吾与二三子。曲宴此城隅。秦筝发西气。齐瑟扬东讴。肴来不虚归。觞至反无馀。我岂狎异人。朋友与我俱。大国多良材。譬海出明珠。君子义休偫小人德无储。积善有馀庆。荣枯立可须。滔荡固大节。时俗多所拘。君子通大道。无愿为世儒。"
    },
    {
      "title": "赠白马王彪诗",
      "poem": "黄初四年正月。白马王、任城王与余俱朝京师。会节气。到洛阳。任城王薨。至七月与白马王还国。后有司以二王归藩。道路宜异宿止。意毒恨之。盖以大别在数日。是用自剖。与王辞焉。愤而成篇。谒帝承明庐。逝将归旧疆。清晨发皇邑。日夕过首阳。伊洛广且深。欲济川无梁。泛舟越洪涛。怨彼东路长。顾瞻恋城阙。引邻情内伤。太谷何寥廓。山树郁苍苍。霖雨泥我涂。流潦浩纵横。中逵绝无轨。改辙登高冈。修坂造云日。我马玄以黄。玄黄犹能进。我思郁以纡。郁纡将何念。亲爱在离居。本图相与偕。中更不克俱。鸱枭鸣衡轭。豺狼当路衢。苍蝇间白黑。谗巧反亲疏。欲还绝无蹊。揽辔止踟蹰。踟蹰亦何留。相思无终极。秋风发微凉。寒蝉鸣我侧。原野何萧条。白日忽西匿。归鸟赴乔林。翩翩厉羽翼。孤兽走索群。衔草不遑食。感物伤我怀。抚心长太息。太息将何为。天命与我违。奈何念同生。一往形不归。孤魂翔故域。灵柩寄京师。存者忽复过。亡没身自衰。人生处一世。去若朝露晞。年在桑榆间。影响不能追。自顾非金石。咄唶令心悲。心悲动我神。弃置莫复陈。丈夫志四海。万里犹比邻。恩爱苟不亏。在远分日亲。何必同衾帱。然后展懃。忧思成疾。无乃儿女仁。仓卒骨肉情。能不怀苦辛。苦辛何虑思。天命信可疑。虚无求列仙。松子久吾欺。变故在斯须。百年谁能持。离别永无会。执手将何时。王其爱玉体。俱享黄发期。收泪即长路。援笔从此辞。"
    },
    {
      "title": "送应氏诗二首",
      "poem": "步登北邙阪。遥望洛阳山。洛阳何寂寞。宫室尽烧焚。垣墙皆顿擗。荆棘上参天。不见旧耆老。但睹新少年。侧足无行径。荒畴不复田。游子久不归。不识陌与阡。中野何萧条。千里无人烟。念我平常居。气结不能言。清时难屡得。嘉会不可常。天地无终极。人命若朝霜。愿得展嬿婉。我友之朔方。亲昵。并集送。置酒此河阳。中馈岂独薄。宾饮不尽觞。爱至望苦深。岂不愧中肠。山川阻且远。别促会日长。愿为比翼鸟。施翮起高翔。"
    },
    {
      "title": "三良诗",
      "poem": "功名不可为。忠义我所安。秦穆先下世。三臣皆自残。生时等荣乐。既没同忧患。谁言捐躯易。杀身诚独难。揽涕登君墓。临穴仰天叹。长夜何冥冥。一往不复还。黄鸟为悲鸣。哀哉伤肺肝。"
    },
    {
      "title": "代刘勋妻王氏杂诗",
      "poem": "谁言去妇薄。去妇情更重。千里不唾井。况乃昔所奉。远望未为遥。踟蹰不得共。"
    },
    {
      "title": "弃妇诗",
      "poem": "石榴植前庭。绿叶摇缥青。丹华灼烈烈。璀彩有光荣。光荣晔流离。可以戏淑灵。有鸟飞来集。拊翼以悲鸣。悲鸣夫何为。丹华实成。拊心长叹息。无子当归宁。有子月经天。无子若流星。天月相终始。流星没无精。栖迟失所宜。下与瓦石并。忧怀从中来。叹息通鸡鸣。反侧不能寐。逍遥於前庭。踟蹰还入房。肃肃帷幕声。搴帷更摄带。抚节弹鸣筝。慷慨有馀音。要妙悲且清。收泪长叹息。何以负神灵。招摇待霜露。何必春夏成。晚获为良实。愿君且安宁。"
    },
    {
      "title": "游仙诗",
      "poem": "人生不满百。戚戚少欢娱。意欲奋六翮。排雾陵紫虚。蝉蜕同松乔。翻迹登鼎湖。翱翔九天上。骋辔远行游。东观扶桑曜。西临弱水流。北极登玄渚。南翔陟丹邱。"
    },
    {
      "title": "杂诗七首",
      "poem": "高台多悲风。朝日照北林。之子在万里。江湖迥且深。方舟安可极。离思故难任。孤雁飞南游。过庭长哀吟。翘思慕远人。愿欲托遗音。形影忽不见。翩翩伤我心。转蓬离本根。飘飖随长风。何意回飚举。吹我入云中。高高上无极。天路安可穷。类此游客子。捐躯远从戎。毛褐不掩形。薇藿常不充。去去莫复道。沈忧令人老。西北有织妇。绮缟何缤纷。明晨秉机杼。日昃不成文。太息终长夜。悲啸入青云。妾身守空闺。良人行从军。自期三年归。今已历九春。飞鸟绕树翔。噭々鸣索群。愿为南流景。驰光见我君。南国有佳人。容华若桃李。朝游江北岸。夕宿潇湘沚。时俗薄朱颜。谁为发皓齿。俯仰岁将暮。荣曜难久恃。仆夫早严驾。吾将远行游。远游欲河之。吴国为我仇。将骋万里涂。东路安足由。江介多悲风。淮泗驰急流。愿欲一轻济。惜哉无方舟。闲居非吾志。甘心赴国忧。飞观百馀尺。临牖御棂轩。远望周千里。朝夕见平原。烈士多悲心。小人媮自闲。国仇亮不塞。甘心思丧元。拊剑西南望。思欲赴太山。弦急悲声发。聆我慷慨言。揽衣出中闺。逍遥步两楹。间房何寂寞。绿草被阶庭。空室自生风。百鸟翩南征。春思安可忘。忧戚与我并。佳人在远道。妾身单且茕。欢会难再遇。芝兰不重荣。人皆弃旧爱。君岂若平生。寄松为女萝。依水如浮萍。赍身奉衿带。朝夕不堕倾。倘终顾盻恩。永副我中情。"
    },
    {
      "title": "杂诗",
      "poem": "悠悠远行客。去家千馀里。出亦无所之。入亦无所止。浮云翳日光。悲风动地起。"
    },
    {
      "title": "杂诗",
      "poem": "美玉生盘石。宝剑出龙渊。帝王临朝服。秉此威百蛮。历刀不见贵。杂糅刀刃间。"
    },
    {
      "title": "七哀诗",
      "poem": "明月照高楼。流光正徘徊。上有愁思妇。悲欢有馀哀。借问叹者谁。言是宕子妻。君行逾十年。孤妾常独栖。君若清路尘。妾若浊水泥。浮沉各异势。会合何时谐。愿为西南风。长逝入君怀。君怀良不开。贱妾当何依。"
    },
    {
      "title": "怨诗行",
      "poem": "明月照高楼。流光正徘徊。上有愁思妇。悲叹有馀哀。借问叹者谁。自云宕子妻。夫行逾十载。贱妾常独栖。念君过於渴。思君剧於饥。君作高山柏。妾为浊水泥。北风行萧萧，烈烈入吾耳。心中念故人。泪堕不能止。浮沉各异路。会合当何谐。愿作东北风。吹我入君怀。君怀常不开。贱妾当何依。恩情中道绝。流止任东西。我欲竟此曲。此曲悲且长。今日乐相乐。别后莫相忘。"
    },
    {
      "title": "情诗",
      "poem": "微阴翳阳景。清风飘我衣。游鱼潜绿水。翔鸟薄天飞。眇眇客行士。遥役不得归。始出严霜结。今来白露晞。游子叹黍离。处者歌式微。慷慨对嘉宾。凄怆内伤悲。"
    },
    {
      "title": "喜雨诗",
      "poem": "太和二年。大旱。三麦不收。百姓分为饥饿。天覆何弥广。苞育此群生。弃之必憔悴。惠这则滋荣。庆云从北来。郁述西南征。时雨中夜降。长雷周我庭。嘉种盈膏壤。登秋毕有成。"
    },
    {
      "title": "诗",
      "poem": "双鹤俱遨游。相失东海傍。雄飞窜北朔。雌惊赴南湘。弃我交颈欢。离别各异方。不惜万里道。但恐天网张。"
    },
    {
      "title": "七步诗",
      "poem": "煮豆持作羹。漉豉以为汁。萁在釜下然。豆在釜中泣。本自同根生。相煎何太急。"
    },
    {
      "title": "离友诗三首",
      "poem": "乡人有夏侯威者。少有成人之风。余尚其为人。与之昵好。王师振旅。送余於魏邦。心有眷然。为之陨涕。乃作离友之诗。其辞曰：王旅旋兮背故乡。彼君子兮笃人纲。媵余行兮归朔方。驰原隰兮寻旧疆。车载奔兮以繁骧。涉浮济兮泛轻航。迄魏都兮息兰房。展宴好兮惟乐康。凉风肃兮白露滋。木感气兮条叶辞。临渌水兮登崇基。折秋华兮采灵芝。寻永归兮赠所思。感离隔兮会无期。伊郁悒兮情不怡。日匿影兮天微阴。经回路兮造北林。"
    },
    {
      "title": "妒诗",
      "poem": "嗟尔同衾。曾不是志。宁彼冶容。安此妒忌。"
    },
    {
      "title": "四言诗",
      "poem": "华屏列曜。藻帐垂阴。"
    },
    {
      "title": "同前",
      "poem": "高谈虚论。问彼道原。"
    },
    {
      "title": "离友诗",
      "poem": "灵鉴无私。"
    },
    {
      "title": "诗",
      "poem": "身被轻暖。"
    },
    {
      "title": "诗",
      "poem": "皇考建世业。余从征四方。栉风而沐雨。万里蒙露霜。剑戟不离手。铠甲为衣裳。"
    },
    {
      "title": "芙蓉池诗",
      "poem": "逍遥芙蓉池。翩翩戏轻舟。南阳栖双鹄。北柳有鸣鸠。"
    },
    {
      "title": "言志诗",
      "poem": "庆云未时兴。云龙潜作鱼。神鸾失其俦。还从燕雀居。"
    },
    {
      "title": "诗",
      "poem": "游鸟翔故巢。狐死反邱穴。我信归故乡。安得惮离别。"
    },
    {
      "title": "诗",
      "poem": "君王礼英贤。不吝千金璧。从容冰井台。清池映华薄。"
    },
    {
      "title": "七哀诗",
      "poem": "南方有障气。晨鸟不得飞。膏沐谁为容。明镜暗不治。"
    },
    {
      "title": "离别诗",
      "poem": "人远精魂近。寤寐梦容光。"
    },
    {
      "title": "诗",
      "poem": "一顾千金重。何必珠玉钱。"
    },
    {
      "title": "诗",
      "poem": "弹筝奋逸响。新专用好入神。"
    },
    {
      "title": "述仙诗",
      "poem": "游将升云烟。"
    },
    {
      "title": "诗",
      "poem": "长铗鸣鞘中。"
    },
    {
      "title": "寡妇诗",
      "poem": "高坟郁兮巍巍。松柏森兮成行。"
    },
    {
      "title": "诗",
      "poem": "秋商气转微凉。"
    }
  ],
  "楚王曹彪": [
    {
      "title": "答东阿王诗",
      "poem": "盘径难怀抱。停驾与君诀。即车登北路。永叹寻先辙。"
    }
  ],
  "何晏": [
    {
      "title": "言志诗",
      "poem": "鸿鹄比翼游。群飞戏太清。常恐夭网罗。忧祸一旦并。岂若集五湖。流唼浮萍。逍遥放志意。何为怵惕惊。转蓬去其根。流飘从风移。芒芒四海涂。悠悠焉可弥。愿为浮萍草。托身寄清池。且以乐今日。其后非所知。浮云翳白日。微风轻尘起。"
    }
  ],
  "应璩": [
    {
      "title": "百一诗",
      "poem": "下流不可处。君子慎厥初。名高不宿著。易用受侵诬。前者隳官去。有人适我闾。田家无所有。酌醴焚枯鱼。问我何功德。三入承明庐。所占於此土。是谓仁智居。文章不经国。筐箧无尺书。用等称才学。往往见叹誉。避席跪自陈。贱子实空虚。宋人遇周客。惭愧靡所如。年命在桑榆。东岳与我期。长短有常会。迟速不得辞。斗酒当为乐。无为待来兹。室广致凝阴。台主来积阳。奈何季世人。侈靡在宫墙。饰巧无穷极。土木被朱光。徵求倾四海。雅意犹未康。子弟可不慎。慎在选师友。师友必良德。中才可进诱。细微可不慎。堤溃自蚁穴。腠理早从事。安复劳针石。哲人睹未形。愚夫暗明白。曲突不见宾。燋烂为上客。思愿献良规。江海倘不逆。狂言虽寡善。犹有如鸡跖。鸡跖食不已。齐王为肥泽。散骑常师友。朝夕进规献。侍中主喉舌。万机无不乱。尚书统庶事。官人乘法宪。彤管珥纳言。貂珰表武弁。出入承明庐。车服一何焕。三寺齐荣秩。百僚所瞻愿。少壮面目泽。长大色丑粗。粗丑人所恶。拔白自洗苏。平生发完全。变化似浮屠。醉酒巾帻落。秃顶赤如壶。古有行道人。陌上见三叟。年各百馀岁。相与锄禾莠。住车问三叟。何以得此寿。上叟前致辞。室内妪貌丑。下叟前致辞。夜卧不覆首。要哉三叟言。所以能长久。汉末桓帝时。郎有马子侯。自谓识音律。请客鸣笙竽。为作陌上桑。反言凤将雏。左右伪称善。亦复自摇头。百郡立中正。九州置都士。州闾与郡县。希疏如马齿。生不相识面。何缘别义理。十室称忠信。观过必党里。平生居郭。宁丁忧贫贱。出门见富贵。。灶下炊牛矢。甑中装豆饭。野田何纷纷。城郭何落落。埋葬嫁娶家。皆是商旅客。丧侧食不饱。酒肉纷狼籍。大魏承衰弊。复欲密其罗。蚍蜉犹见得。何云与虾。狴犴既已备。炊复置黄沙。人才不能备。各有偏短长。稽可小人中。便辟必知芒。茫茫九州内。莫作帝者民。民有忠信行。莫非帝者臣。太官有馀厨。大小无不卖。岂徒脯与糗。醯醢及盐鼓。洛水禁罾罟。鱼鳖不为殖。空令自相啖。吏民不得食。丰隆赐美味。受嚼方呥々。鹿鸣吐野华。独食有何甘。苟欲娱耳目。快心乐腹肠。我躬不悦欢。安能虑死亡。槥车在道路。征夫不得休。有酒流如川。有肉积如岑。革带绳为续。履舄穿无底。山岗寒折骨。目面尽生疮。沟渎皆决溢。小儿抚尘。"
    },
    {
      "title": "杂诗",
      "poem": "秋日苦促短。遥夜邈绵绵。贫士感此时。慷慨不能眠。"
    },
    {
      "title": "同前",
      "poem": "贫子语穷儿。无钱可把撮。耕自不得粟。采彼北山葛。箪瓢恒日在。无用相呵喝。"
    },
    {
      "title": "诗",
      "poem": "司隶鹰扬吏。爪牙徒擢空。折翅跃毛距。宛鵛还入笼。世人指为武。谁复励严冬。京师保缤纷。车马相奔起。借问乃尔为。将欲要其仕。孝廉经述通。谁能应此举。放戈释甲胄。乘轩入紫微。从容侍帷幄。光辅日月辉。丈夫要雄戟。更来宿紫庭。今者宅四海。谁复有不并。郡国贪慕将。驰骋习弓戟。虽妙未更事。难用应卒迫。治化贵简易。法令不欲多。城狐不可掘。社鼠不可熏。不误牵朱丝。三署来相寻。"
    },
    {
      "title": "诗",
      "poem": "酌彼春酒。上得供养亲老。下得温饱妻子。"
    }
  ],
  "阮侃": [
    {
      "title": "答嵇康诗二首",
      "poem": "旦发温泉庐。夕宿宣阳城。顾眄怀惆怅。言思我友生。会遇一何幸。及子遘欢情。交际虽未久。思爱发中诚。良玉须切磋。玙璠就其形。隋珠岂不曜。雕莹启光荣。与子犹兰石。坚芳互相成。庶几弘古道。伐檀俟河清。不谓中离别。飘飘然远征。临舆执手诀。良诲一何精。佳言盈我耳。援带以自铭。唐虞旷千载。三代不我并。洙泗久已往。微言谁为听。曾参易箦毙。仲由结其缨。晋楚安足慕。屡空守以贞。潜龙尚泥蟠。神龟隐其灵。庶保吾子言。养真以全生。东野多所患。暂往不久停。幸子无损思。逍遥以自宁。双美不易居。嘉会故难常。爰自憩斯土。与子遘兰芳。常愿永游集。拊翼同回翔。不悟卒永离。一别为异乡。四牡一何速。征人去路长。顾步怀想像。游目屡太行。抚轸增叹息。念子安能忘。恬和为道基。老氏恶强梁。患至有身灾。荣子知所康。蟠龟实可乐。明戒在刳肠。新诗何笃穆。申咏增恺忨。舒检诏良讯。终然永厌藏。还誓必不食。复得同林房。愿子荡忧虑。无以情自伤。候路忘所次。聊以酬来章。"
    }
  ],
  "嵇康": [
    {
      "title": "代秋胡歌诗",
      "poem": "旧抄本作七首。《诗纪》从《乐府诗集》作秋胡行七首。并注云。本集题曰重作四言诗。逯案。作七首者非是。今改作七章。）富贵尊荣。忧患谅独多。富贵尊荣。忧患谅独多。古人所惧。丰屋蔀家。人害其上。兽恶网罗。惟有贫贱。可以无他。歌以言之。富贵忧患多。贫贱易居。贵盛难为工。贫贱易居。贵盛难为工。耻佞直言。与祸相逢。变故万端。俾吉作凶。思牵黄犬。其计莫从。歌以言之。贵盛难为工。劳谦寡悔。忠信可久安。劳谦寡悔。忠信可久安。天道害盈。好胜者残。强梁致灾。多事招患。欲得安乐。独有无愆。歌以言之。忠信可久安。役神者弊。极欲令人枯。役神者弊。极欲令人枯。颜回短折。下及童乌。纵体淫恣。莫不早徂。酒色何物。自令不辜。歌以言之。酒色令人枯。绝智弃学。游心於玄默。绝智弃学。游心於玄默。遇过而悔。当不自得。垂钓一壑。所乐一国。被发行歌。和气四塞。歌以言之。游心於玄默。思与王乔。乘云游八极。思与王乔。乘云游八极。凌厉五岳。忽行万意。授我神药。自生羽翼。呼吸太和。炼形易色。歌以言之。思行游八极。徘徊钟山。息驾於层城。徘徊钟山。息驾於层城。上荫华盖。下采若英。受道王母。遂升紫庭。逍遥天衢。千载长生。歌以言之。徘徊於层城。"
    },
    {
      "title": "幽愤诗",
      "poem": "嗟余薄祜。少遭不造。哀茕靡识。越在襁褓。本集作襁褓。母兄鞠育。有慈无威。恃爱肆妲。不训不师。爰及冠带。凭宠自放。抗心希古。任其所尚。托好老庄。贱物贵身。志在守朴。养素全真。曰余不敏。好善暗人。子玉之败。屡增惟尘。大人含弘。藏垢怀耻。民之多僻。政不由己。惟此褊心。显明臧否。感悟思愆。怛若创痏。欲寡其过。谤议沸腾。性不伤物。频致怨憎。昔惭柳惠。今愧孙登。内负宿心。外恧良朋。仰慕严郑。乐道间居。与世无营。神气晏如。咨予不淑。婴累多虞。匪降自天。寔由顽疏。理弊患结。卒致囹圄。对答鄙讯。絷此幽阻。实耻讼冤。时不我与。虽曰义直。神辱志沮。澡身沧浪。岂云能补。嗈嗈鸣雁。奋翼北游。顺时而动。得意忘忧。嗟我愤叹。曾莫能俦。事与愿违。遘兹淹留。穷达有命。亦又何求。古人有言。善莫近名。奉时恭默。咎悔不生。万石周慎。安亲保荣。世务纷纭。祗搅予情。安乐必诫。乃终利贞。煌煌灵芝。一年三秀。予独何为。有志不就。徵难思复。心焉内疚。庶勖将来。无馨无臭。采薇山阿。散发严岫。永啸长吟。颐性养寿。"
    },
    {
      "title": "四言赠兄秀才入军诗",
      "poem": "《诗纪》并双鸾匿景曜一首为赠秀才入军十九首。并注曰：集云。兄秀才公穆入军。赠诗。旧抄本集作四言十八首赠兄秀才入军。注云。兄秀才公穆入军。赠诗。刘义庆曰：嵇喜。字公穆。举秀才。逯案。此诗乃十八章。作十八首非是。并五言诗而曰十九首。尤谬。今据本集为此题。鸳鸯于飞。肃肃其羽。朝游高原。夕宿兰渚。邕邕和鸣。顾眄俦侣。俛仰慷慨。优游容与。鸳鸯于飞。啸侣命俦。朝游高原。夕宿中洲。交颈振翼。容与清流。咀嚼兰蕙。俯仰优游。泳彼长川。言息其浒。陟彼高冈。言刈其楚。嗟我征迈。独行踽踽。仰彼凯风。涕泣如雨。泳彼长川。言息其沚。陟彼高冈。言刈其杞。嗟我独征。靡瞻靡恃。仰彼凯风。载坐载起。穆穆惠风。扇彼轻尘。奕奕素波。转此游鳞。伊我之劳。有怀遐人。寤言永思。寔钟所亲。所亲安在。舍我远迈。弃此荪芷。袭彼萧艾。虽曰幽深。岂无颠沛。言念君子。不遐有害。人生寿促。天地长久。百年之期。孰云其寿。思欲登仙。以济不朽。缆辔踟蹰。仰顾我友。我友焉之。隔兹山梁。谁谓河广。一苇可航。徒恨永离。逝彼路长。瞻仰弗及。徙倚彷徨。良马既闲。丽服有晖。左揽繁弱。右接忘归。风驰电逝。蹑景追飞。凌厉中原。顾盻生姿。携我好仇。载我轻车。南凌长阜。北厉清渠。仰落惊鸿。俯引渊鱼。盘于游田。其乐只且。凌高远盻。俯仰咨嗟。怨彼幽絷。室迩路遐。虽有好音。谁与清歌。虽有姝颜。谁与发华。仰讯高云。俯托轻波。乘流远遁。抱恨山阿。轻车迅迈。息彼长林。春木载荣。布叶重阴。习习谷风。吹我素琴。交交黄鸟。顾俦弄音。感悟驰情。思我所钦。心之忧矣。永啸长吟。浩浩洪流。带我邦畿。萋萋绿林。奋荣扬晖。鱼龙瀺灂。山鸟群飞。驾言出游。日夕忘归。思我良朋。如渴如饥。愿言不获。怆矣其悲。息徒兰圃。秣马华山。流磻平皋。垂纶长川。目送归鸿。手挥五弦。俯仰自得。游心太玄。嘉彼钓叟。得鱼忘筌。郢人逝矣。谁与尽言。闲夜肃清。朗月照轩。微风动袿。组帐高褰。旨酒盈樽。莫与交欢。鸣琴在御。谁与鼓弹。仰慕同趣。其馨若兰。佳人不存。能不永叹。乘风高逝。远登灵丘。托好松乔。携手俱游。朝发太华。夕宿神州。弹琴咏诗。聊以忘忧。琴诗自乐。远游可珍。含道独往。弃智遗身。寂乎无累。何求於人。长寄灵岳。怡志养神。流俗难悟。逐物不还。至人远鉴。归之自然。万物为一。四海同宅。与彼共之。予何所惜。生若浮寄。暂见忽终。世故纷纭。弃之八戎。泽雉虽饥。不愿园林。安能服御。劳形苦心。身贵名贱。荣辱何在。贵得肆志。纵心无悔。"
    },
    {
      "title": "四言诗",
      "poem": "广《文选》、《诗纪》均以前六篇并酒会诗乐哉苑中游一篇题为酒会诗七首。今从旧抄本集。究为几首。已不能明。故在各首下注其出处。淡淡流水。沦胥而逝。泛泛柏舟。载浮载滞。微啸清风。鼓楫容裔。放棹投竿。优游卒岁。婉彼鸳鸯。戢翼而游。俯唼绿藻。托身洪流。朝翔素濑。夕栖灵洲。摇荡清波。与之沈沉。藻氾兰池。和声激朗。操缦清商。游心大象。倾昧修身。惠音遗响。钟期不存。我志谁赏。敛弦散思。游钓九渊。重流千仞。或饵者悬。猗与庄老。栖迟永年。寔惟龙化。荡志浩然。肃肃冷风。分生江湄。却背华林。俯溯丹坻。含阳吐英。履霜不衰。嗟我殊观。百卉具腓。心之忧矣。孰识玄机。猗猗兰蔼。殖彼中原。绿叶幽茂。丽藻丰繁。馥馥蕙芳。顺风而宣。将御椒房。吐薰龙轩。瞻彼秋草。怅矣惟骞。泆泆白云。顺风而回。渊渊绿水。盈坎而颓。乘流远逝。自躬兰隈。杖策答诸。纳之素怀。长啸清原。惟以告哀。抄抄翔鸾。舒翼太清。俯眺紫辰。仰看素庭。凌蹑玄虚。浮沉无形。将游区外。啸侣长鸣。神不存。谁与独征。有舟浮覆。绋纚是维。栝楫松棹。有若龙微。津经险。越济不归。思友长林。抱朴山嵋。守器殉业。不能奋飞。羽化华岳。超游清霄。云盖习习。六龙飘飘。左配椒桂。右缀兰苕。凌阳赞路。王子奉轺。婉娈名山。真人是要。齐物养生。与道逍遥。微风清扇。云气四除。皎皎亮月。丽於高隅。兴命公子。携手同车。龙骥翼翼。扬镳踟蹰。肃肃宵征。造我友庐。光灯吐辉。华幔长舒。鸾觞酌醴。神鼎烹鱼。弦超子野。叹过绵驹。流咏太素。俯赞玄虚。孰克英贤。与尔剖符。"
    },
    {
      "title": "五言赠秀才诗",
      "poem": "双鸾匿景曜。戢翼太山崖。抗首漱朝露。晞阳振羽仪。长鸣戏云中。时下息兰池。自谓绝尘埃。终始永不亏。何意世多艰。虞人来我维。云网塞四区。高罗正参差。奋迅势不便。六翮无所施。隐姿就长缨。卒为时所羁。单雄翩独逝。哀吟伤生离。徘徊恋俦侣。慷慨高山陂。鸟尽良弓藏。谋极身必危。吉凶虽在己。世路多崄巇。安得反初服。抱玉宝六奇。逍遥游太清。携手长相随。"
    },
    {
      "title": "酒会诗",
      "poem": "乐哉苑中游。周览无穷已。百卉吐芳华。崇台邈高跱，林木纷交错。玄池戏鲂鲤。轻丸毙翔禽。纤纶出鳣鲔。坐中发美赞。异气同音轨。临川献清酤。微歌发皓齿。素琴挥雅操。清声随风起。斯会岂不乐。恨无东野子。酒中念幽人。守故弥终始。但当体七弦。寄心在知己。"
    },
    {
      "title": "答二郭诗三首",
      "poem": "天下悠悠者。不能趋上京。二郭怀不群。超然来北征。乐道托莱庐。雅志无所营。良时遘其愿。遂结欢爱情。君子义是亲。恩好笃平生。寡智自生灾。屡使众衅成。豫子匿梁侧。聂政变其形。顾此怀怛惕。虑在苟自宁。今当寄他域。严驾不得停。本图终宴婉。今更不克并。二子赠嘉诗。馥如幽兰馨。恋土思所亲。能不气愤盈。昔蒙父兄祚。少得离负荷。因疏遂成懒。寝迹北山阿。但愿养性命。终己靡有他。良辰不我期。当年值纷华。坎凛趣世教。常恐婴网罗。义农邈已远。拊膺独咨嗟。朔戒贵尚容。渔父好扬波。虽逸亦已难。非余心所嘉。岂若翔区外。餐琼漱朝霞。遗物弃鄙累。逍遥游太和。结友集灵狱。弹琴登清歌。有能从我者。古人何足多。详观凌世务。屯险多忧虞。施报更相市。大道匿不舒。夷路值枳棘。安步将焉如。权智相倾夺。名位不可居。鸾凤避尉罗。远讬昆仑墟。庄周悼灵龟。越稷畏王舆。至人存诸己。隐璞乐玄虚。功名何足殉。乃欲列简书。所好亮若兹。杨氏叹交衢。去去从所志。敢谢道不俱。"
    },
    {
      "title": "与阮德如诗",
      "poem": "含哀还旧庐。感切伤心肝。良时遘吾子。谈慰臭如兰。畴昔恨不早。既面侔旧欢。不悟卒永离。念隔增忧叹。事故无不有。别易会良难。郢人忽已逝。匠石寝不言。泽雉穷野草。灵龟乐泥蟠。荣名秽人身。高位多灾患。未若捐外累。肆志养浩然。颜氏希有虞。隰子慕黄轩。涓彭独何人。唯志在所安。渐渍殉近欲。一往不可攀。生生在豫积。勿以怵自宽。南土垾不凉。衿计宜早完。君其爱德素。行路慎风寒。自力致所怀。临文情辛酸。"
    },
    {
      "title": "游仙诗",
      "poem": "遥望山上松。隆谷郁青葱。自遇一何高。独立迥地双。愿想游其下。蹊路绝不通。王乔弃我去。乘云驾六龙。飘遥戏玄圃。黄老路相逢。授我自然道。旷若发童蒙。采药钟山隅。服食改姿容。蝉蜕弃秽累。结友家板桐。临觞奏九韶。雅歌何邕邕。长与俗人别。谁能睹其踪。"
    },
    {
      "title": "述志诗二首",
      "poem": "潜龙育神躯。跃鳞戏兰池。延颈慕大庭。寝足俟皇义。庆云未垂景。盘桓朝阳陂。悠悠非吾匹。畴肯应俗宜。殊类难遍周。鄙议纷流离。轗轲丁悔吝。雅志不得施。耕耨感甯越。马席激张仪。逝将离群侣。杖策追洪崖。焦朋振六翮。罗者安所羁。浮游太清中。更求新相知。比翼翔云汉。饮露餐琼枝。多念世间人。夙驾咸驱驰。冲静得自然。荣华安足为。斥鷃擅蒿林。仰笑神凤飞。坎井蝤蛙宅。神龟安所归。恨自用身拙。任意多永思。远实与世殊。义誉非所希。往事既已谬。来者犹可追。何为人事间。自令心不夷。慷慨思古人。梦想见容辉。愿与知己遇。舒愤启幽微。严穴多隐逸。轻举求吾师。晨登箕山巅。日夕不知饥。玄居养营魄。千载长自绥。"
    },
    {
      "title": "五言诗三首",
      "poem": "人生譬朝露。世变多百罗。苟必有终极。彭聃不足多。仁义浇淳朴。前识丧道华。留弱丧自然。天真难可和。郢人审匠石。钟子识伯牙。真人不屡存。高唱谁当和。修夜家无为。独步光庭侧。仰处看天衢。流光曜八极。抚心悼季世。遥念大道逼。飘飘当路士。悠悠进自棘。得失自己来。荣辱相蚕食。朱紫虽玄黄。太素贵无色。渊淡体至道。色化同消息。俗人不可亲。松乔是可邻。何为秽浊间。动摇增垢尘。慷慨之远游。整驾俟良辰。轻举翔区外。濯翼扶桑津。徘徊戏灵岳。弹琴咏泰真。沧水澡五藏。变化忽若神。恒娥进妙药。毛羽翕光新。一纵发开阳。俯视当路人。哀哉世间人。何足久托身。"
    },
    {
      "title": "六言诗",
      "poem": "惟上古尧舜。二人功德齐均。不以天下私亲。高尚简朴慈顺。宁济四海蒸民。唐虞世道治。万国穆亲无事。贤愚各自得志。晏然逸豫内忘。佳哉尔时可憙。智慧用有为。法令滋章寇生。纷然相召不停。大人玄寂无声。镇之以静自正。名与身孰亲。哀哉世俗徇荣。驰骛竭力丧精。得失相纷忧惊。自贪勤苦不宁。生生厚招咎。金玉满堂莫守。古人安此鹿丑。独以道德为友。故能延期不朽。名行显患滋。位高势重祸基。美色伐性不疑。厚味腊毒难治。如何贪人不思。东方朔至清。外似贪污内贞。秽身滑稽隐名。不为世累所撄。所欲不足无营。楚子文善仕。三为令尹不喜。柳下降身豪耻。不以爵禄为已。靖恭古惟二子。老莱妻贤明。不愿夫子相荆。相将避禄隐耕。乐道间居采。终厉高节不倾。嗟古贤原宪。弃背膏粱朱颜。乐此屡空饥寒。形陋体逸心宽。得志一世无患。"
    },
    {
      "title": "思亲诗",
      "poem": "奈何愁兮愁无聊。恒恻恻兮心若抽。愁奈何兮悲思多。情郁结兮不可化。奄失恃兮孤茕茕。内自悼兮啼失声。思报德兮邈已绝。感鞠育兮情剥裂。嗟母兄兮永潜藏。想形容兮内摧伤。感阳春兮思兹亲。欲一见兮路无因。望南山兮发哀叹。感机杖兮涕汍澜。念畴昔兮母兄在。心逸豫兮寿四海。忽已逝兮不可追。心穷约兮但有悲。上空堂兮廓无依。睹遗物兮心崩摧。中夜悲兮当告谁。独收泪兮抱哀戚。日远迈兮思予心。恋所生兮泪流襟。慈母没兮谁与骄。顾自怜兮心忉忉。诉苍天兮天不闻。泪如雨兮叹成云。欲弃忧兮寻复来。痛殷殷兮不可裁。"
    },
    {
      "title": "琴歌",
      "poem": "凌扶摇兮憩瀛洲。要《列子》兮为好仇。餐沆瀣兮带朝霞。眇翩翩兮薄天游。齐万物兮超自得。委性命兮任去留。"
    },
    {
      "title": "诗",
      "poem": "鸟群嬉。感寤长怀。能不永思。永思伊何。思齐大仪。凌云轻迈。托身灵螭。遥集玄圃。释辔华池。华木夜光。沙棠离离。俯漱神泉。仰叽琼枝。栖心浩素。终始不亏。"
    },
    {
      "title": "游仙诗",
      "poem": "翩翩凤翮。逢此网罗。"
    }
  ],
  "阮籍": [
    {
      "title": "咏怀诗十三首",
      "poem": "天地絪缊。元精代序。清了曜灵。和风容与。明日映天。甘露被宇。蓊郁高松。猗那长楚。草虫哀鸣。鸧鹒振羽。感时兴思。企首延伫。於赫帝朝。伊衡作辅。才非允文。器非经武。适彼沅湘。托分渔父。优哉游哉。爰居爰处。月明星稀。天高气寒。桂旗翠旌。珮玉鸣鸾。濯缨醴泉。被服蕙兰。思从二女。适彼湘沅。灵幽听微。谁观玉颜。灼灼春华。绿叶含丹。日月逝矣。惜尔华繁。清风肃肃。修夜漫漫。啸歌伤怀。独寐寤言。临觞拊膺。对食忘餐。世无萱草。令我哀叹。鸣鸟求友。谷风刺愆。重华登庸。帝命凯元。鲍子倾盖。仲父佐桓。回滨嗟虞。敢不希颜。志存明规。匪慕弹冠。我心伊何。其方若兰。阳精炎赫。卉木萧森。谷风扇暑。密云重阴。激电震光。迅雷遗音。零雨降集。飘溢北林。泛泛轻舟。载浮载沉。感往悼来。怀古伤今。生年有命。时过虑深。何用写思。啸歌长吟。谁能秉志。如玉如金。处哀不伤。在乐不淫。恭承明训。以慰我心。立象昭回。阴阳攸经。秋风夙厉。白露宵零。修林凋殒。茂草收荣。良时忽迈。朝日西倾。有始有终。谁能久盈。太微开涂。三辰垂精。峨峨群龙。跃奋紫庭。鳞分委瘁。时高路清。爰潜爰默。韬影隐形。愿保今日。永符修龄。玑衡运速。四节佚宣。冬日凄悕。玄云蔽天。素冰弥泽。白雪依山。逝往。譬彼流川。人谁不设。贵使名全。大道夷敞。蹊径争先。玄黄尘垢。红紫光鲜。嗟我孔父。圣懿通玄。非义之荣。忽若尘烟。虽无灵德。愿潜于渊。朝云四集。日夕布散。素景垂光。明星有烂。肃肃翔鸾。雍雍鸣雁。今我不乐。岁月其晏。姜叟毗周。子房翼汉。应期佐命。庸勋静乱。身用功显。德以名赞。世无曩事。器非时干。委命有。承天无怨。嗟尔君子。胡为永叹。日月隆光。克鉴天聪。三后临朝。二八登庸。升我俊髦。黜彼顽凶。太上立德。其次立功。仁风广被。玄化潜通。幸遭盛明。睹此时雍。栖迟衡门。唯志所从。出处殊涂。俯仰异容。瞻叹古烈。思迈高踪。嘉此箕山。忽彼虞龙。登高望远。周览八隅。山川悠邈。长路乖殊。咸皮《墨子》。怀此杨朱。抱影鹄立。企首踟蹰。仰瞻翔鸟。俯视游鱼。丹林云霏。绿叶风舒。造化絪缊。万物纷敷。大则不足。约则有馀。何用养志。守以冲虚。犹愿异世。万载同符。微微我徒。秩秩大猷。研精典素。思心淹留。乃命仆夫。兴言出游。浩浩洪川。泛泛杨舟。仰瞻景曜。俯视波流。日月东迁。景曜西幽。寒往暑来。四节代周。繁华茂春。密叶殒秋。盛年衰迈。忽焉若浮。逍遥逸豫。与世无尤。我徂北林。游彼河滨。仰攀瑶干。俯视素纶。隐凤栖翼。潜龙跃鳞。幽光韬影。体化应神。君子迈德。处约思纯。货殖招讥。箪瓢称仁。夷叔采薇。清高远震。齐景千驷。为此埃尘。嗟尔后进。茂兹人伦。荜门圭窦。谓之道真。华容艳色。旷世特彰。妖冶殊丽。婉若清扬。鬒发娥眉。绵邈流光。藻采绮靡。从风遗芳。回首悟精。魂射飞扬。君子克己。心吉冰霜。泯泯乱昏。在昔二王。瑶台璇室。长夜金梁。殷氏放夏。周翦纣商。于戏后昆。可为悲伤。晨风扫尘。朝雨洒路。飞驷龙腾。哀鸣外顾。揽辔按策。进退有度。乐往哀来。怅然心悟。念彼恭人。眷眷怀顾。日月运往。岁聿云暮。嗟余幼人。既顽且固。岂不志远。才难企慕。命非金石。身轻朝露。焉知松乔。颐神太素。逍遥区外。登我年祚。"
    },
    {
      "title": "咏怀诗八十二首",
      "poem": "夜中不能寐。起坐弹鸣琴。薄帷鉴明月。清风吹我襟。孤鸿号外野。翔鸟鸣北林。徘徊将何见。忧思独伤心。二妃游江滨。逍遥顺风翔。交甫怀佩环。婉娈有芬芳。猗靡情欢爱。千载不相忘。倾城迷下蔡。容好结中肠。感激生忧思。萱草树兰房。膏沐为谁施。其雨怨朝阳。如何金石交。一旦更离伤。嘉树下成蹊。东园桃与李。秋风吹飞藿。零落从此始。繁华有憔悴。堂上生荆杞。驱马舍之去。去上西山趾。一身不自保。何况恋妻子。凝霜被野草。岁暮亦云已。天马出西北。由来从东道。春秋非有托。富贵焉常保。清露被皋兰。凝霜沾野草。朝为媚少年。夕暮成丑老。自非王子晋。谁能常美好。平生少年时。轻薄好弦歌。西游咸阳中。赵李相经过。娱乐未终极。白日忽蹉跎。驱马复来归。反顾望三河。黄金百镒尽。资用常多。北临太行道。失路将如何。昔闻东陵瓜。近在青门外。连畛距阡陌。子母相钩带。五色曜朝日。嘉宾四面会。膏火自煎熬。多财为患害。布衣可终身。宠禄岂足赖。炎暑惟兹夏。三旬将欲移。芳树垂绿叶。青云自逶迤。四时更代谢。日月递参差。徘徊空堂上。忉怛莫我知。愿睹卒欢好。不见悲别离。灼灼西隤日。馀光照我衣。回风吹四壁。寒鸟相因依。周周尚衔羽。蛩蛩亦念饥。如何当路子。磬折忘所归。岂为夸誉名。憔悴使心悲。宁与燕雀翔。不随黄鹄飞。黄鹄游四海。中路将安归。步出上东门。北望首阳岑。下有采薇士。上有嘉树林。良辰在何许。凝霜．沾衣襟。寒风振山冈。玄云起重阴。鸣雁飞南征。鶗鴂发哀音。素质游商声。凄怆伤我心。北里多奇舞。濮上有微音。轻薄闲游子。俯仰乍浮沉。捷径从狭路。黾勉趋荒淫。焉见王子乔。乘云翔邓林。独有延年术。可以慰我心。湛湛长江水。上有枫树林。皋兰被径路。青骊逝骎骎。远望令人悲。春气感我心。三楚多秀士。朝云进荒淫。朱华振芬芳。高蔡相追寻。一为黄雀哀。泪下谁能禁。昔日繁华子。安陵与龙阳。夭夭桃李花。灼灼有辉光。悦怿若九春。磬折似秋霜。流盻发姿媚。言笑吐芬芳。携手等欢爱。宿昔同衣裳。愿为双飞鸟。比翼共翱翔。丹青著明誓。永世不相忘。登高临四野。北望青山阿。松柏翳冈岑。飞鸟鸣相过。感慨怀辛酸。怨毒常苦多。李公悲东门。苏子狭三河。求仁自得仁。岂复叹咨嗟。开秋兆凉气。蟠蟀鸣床帷。感物怀殷忧。悄悄令心悲。多言焉所告。繁辞将诉谁。微风吹罗袂。明月耀清晖。晨鸡鸣高树。命驾起旋归。昔年十四五。志尚好诗书。被褐怀珠玉。颜闵相与期。开轩临四野。登高望所思。丘墓蔽山冈。万代同一时。千秋万岁后。荣名安所之。乃悟羡门子。噭噭令自嗤。徘徊蓬池上。还顾望大梁。绿水扬洪波。旷野莽茫茫。走兽交横驰。飞鸟相随翔。是时鹑火中。日月正相望。朔风厉严寒。阴气下微霜。羁旅无俦匹。俯仰怀哀伤。小人计其功。君子道其常。岂惜终憔悴。咏言著斯章。独坐空堂上。谁可与欢者。出门临永路。不见行车马。登高望九州。悠悠分旷野。孤鸟西北飞。离兽东南下。日暮思亲友。晤言用自写。悬车在西南。羲和将欲倾。流光耀四海。忽忽至夕冥。朝为咸池晖。濛汜受其荣。岂知穷达士。一死不再生。视彼桃李花。谁能久荧荧。君子在何许。叹息未合并。瞻仰景山松。可以慰吾情。西方有佳人。皎若白日光。被服纤罗衣。左右珮双璜。修容耀姿美。顺风振微芳。登高眺所思。举袂当朝阳。寄颜云霄间。挥袖凌虚翔。飘遥恍惚中。流眄顾我傍。悦怿未交接。晤言用感伤。杨朱汪歧路。《墨子》悲染丝。揖让长离别。飘遥难与期。岂徒燕婉情。存亡诚有之。萧索人所悲。祸衅不可辞。赵女媚中山。谦柔愈见欺。嗟嗟涂上士。何用自保持。於心怀寸阴。羲阳将欲冥。挥袂抚长剑。仰观浮云征。云间有玄鹤。抗志扬哀声。一飞冲青天。旷世不再鸣。岂与鹑鷃游。连翩戏中庭。夏后乘灵舆。夸父为邓林。存亡从变化。日月有浮沈。凤皇鸣参差。伶伦发其音。王子好箫管。世世相追寻。谁言不可见。青鸟明我心。东南有射山。汾水出其阳。六龙服气舆。云盖切天纲。仙者四五人。逍遥晏兰房。寝息一纯和。呼噏成露霜。沐浴丹渊中。炤耀日月光。岂安通灵台。游瀁去高翔。殷忧令志结。怵惕常若惊。逍遥未终晏。朱华忽西倾。蟠蟀在户牖。蟪蛄号中庭。心肠未相好。谁云亮我情。愿为云间鸟。千里一哀鸣。三芝延瀛洲。远游可长生。拔剑临白刃。安能相中伤。但畏工言子。称我三江旁。飞泉流玉山。悬车栖扶桑。日月径千里。素风发微霜。势路有穷达。咨嗟安可长。朝登洪坡颠。日夕望西山。荆棘被原野。群鸟飞翩翩。鸾鹥时栖宿。性命有自然。建木谁能近。射干复婵娟。不见林中葛。延蔓相勾连。周郑天下交。街术当三河。妖冶间都子。焕耀何芬葩。玄发发朱颜。睇眄有光华。倾城思一顾。遗视来相夸。愿为三春游。朝阳忽蹉跎。盛衰在须臾。离别将如何。燿四海。扶桑翳瀛洲。日月经天涂。明暗不相仇。穷达自有常。得失又何求。岂效路上童。携手共遨游。阴阳有变化。谁云沉不浮。朱鳖跃飞泉。夜飞过吴洲。俛仰运天地。再抚四海流。系累名利场。驽骏同一辀。岂若遗耳目。升遐去殷忧。昔余游大梁。登于黄华颠。共工宅玄冥。高台造青天。幽荒邈悠悠。凄怆怀所怜。所怜者谁子。明察自照妍。应龙沈冀州。妖女不得眠。肆侈陵世俗。岂云永厥年。驱车出门云。意欲远征行。行征安所如。背弃夸与名。夸名不在己。但愿适中情。单帷蔽皎日。高榭隔微声。谗邪使交疏。浮云令昼冥。嬿婉同衣裳。一顾倾人城。从容在一时。繁华不再荣。晨朝奄复暮。不见所欢形。黄鸟东南飞。寄言谢友生。驾言发魏都。南向望吹壹。箫管有遗音。梁王安在哉。战士食糟糠。贤者处蒿莱。歌舞曲未终。春兵已复来。夹林非吾有。朱宫生尘埃。军败华阳下。身竟为土灰。朝阳不再盛。白日忽西幽。去此若俯仰。如何似九秋。人生若尘露。天道邈悠悠。齐景升丘山。涕泗纷交流。孔圣临长川。惜逝忽若浮。去者余不及。来者吾不留。愿登太华山。上与松子游。渔父知世患。乘流泛轻舟。一日复一夕。一夕复一朝。颜色改平常。精神自损消。胸中怀汤火。变化故相招。万事无穷极。知谋苦不饶。但恐须臾间。魂气随风飘。终身履薄冰。谁知我心焦。一日复一朝。一昏复一晨。容色改平常。精神自飘沦。临觞多哀楚。思我故时人。对酒不能言。凄怆怀酸辛。愿耕东皋阳。谁与守其真。愁苦在一时。高行伤微身。曲直何所为。龙蛇为我邻。世务何缤纷。人道苦不遑。壮年以时逝。朝露待太阳。愿揽羲和辔。白日不移光。天阶路殊绝。云汉邈无梁。濯发旸谷滨。远游昆岳傍。登彼列仙岨。采此秋兰芳。时路乌足争。太极可翱翔。谁言万事囏。逍遥可终生。临堂医华树。悠悠念无形。彷徨思亲友。倏忽复至冥。寄言东飞鸟。可用慰我情。嘉时在今辰。零雨洒尘埃。临路望所思。日夕复不来。人情有感慨。荡漾焉能排。挥涕怀哀伤。辛酸谁语哉。炎光延万里。洪川荡湍濑。弯弓挂扶桑。长剑倚天外。泰山成砥砺。黄河为裳带。视彼庄周子。荣枯何足赖。捐身弃中野。乌鸢作患害。岂若雄佶士。功名从此大。壮士何慷慨。志欲威八荒。驱车远行役。受命念自忘。良弓挟鸟号。明甲有精光。临难不顾生。身死魂飞扬。岂为金躯士。效命争战场。忠为百世荣。义使令石彰。垂声谢征伍世。气节故有常。混元生两仪。曒日布炎精。素月垂景辉。晷度有昭回。哀哉人命微。飘若风尘逝。忽若庆云晞。修龄适余愿。光宠非己威。安期步天路。松子与世违。焉得凌霄翼。飘遥登云湄。嗟哉尼父志。何为居九夷。天网弥四野。六翮掩不舒。随波纷纶客。泛泛若浮凫。生命无期度。朝夕有不虞。列仙停修龄。养志在冲虚。飘遥云日间。邈与世路殊。荣名非己宝。声色焉足娱。采药无旋返。神仙志不符。逼此良可惑。令我久踌躇。王业须良辅。建功俟英雄。元凯康哉美。多士颂声隆。阴阳有舛错。日月不常融。天时有否泰。人事多盈冲。园绮遁南岳。伯阳隐西戎。保身念道真。宠耀焉足崇。人谁不善始。尠能克厥终。休哉上世士。万载垂清风。鸿鹄相随飞。飞飞适荒裔。双翮临长风。须臾万里逝。朝餐琅玕实。夕宿丹山际。抗身青云中。网罗孰能制。岂与乡曲士。携手共言誓。俦物终始殊。修短各异方。琅玕生高山。芝英耀朱堂。荧荧桃李花。成蹊将夭伤。焉敢希千术。三春表微光。自非凌风树。憔悴。乌有常。幽兰不可佩。朱草为谁荣。修竹隐山阴。射干临增城。葛荔延幽谷。绵绵瓜瓞生。乐极消灵神。哀深伤人情。竟知忧无益。岂若归太清。鸴鸠飞桑榆。海鸟运天池。岂不识宏大。羽翼不相宜。招摇安可翔。不若栖树枝。下集蓬艾间。上游园圃篱。但尔亦自足。用子为追随。生命辰安在。忧戚涕沾襟。高鸟翔山冈。燕雀栖下林。青云蔽前庭。素琴凄我心。崇山有鸣鹤。岂可相追寻。鸣鸠嬉庭树。焦明游浮云。焉见孤翔鸟。翩翩无匹群。死生自然理。消散何缤纷。步游三衢旁。惆怅念所思。岂为今朝见。恍惚诚有之。泽中生乔松。万世未可期。高鸟摩天飞。凌云共游嬉。岂有孤行士。垂涕悲故时。清露为凝霜。华草成蒿莱。谁云君子贤。明达安可能。乘云招松乔。呼噏永矣哉。丹心失恩泽。重德丧所宜。善言焉可长。慈惠未易施。不见南飞燕。羽翼正差池。高子怨新诗。三闾悼乖离。保为混沌氏。倏忽体貌隳。十日出旸谷。弭节驰万里。经天耀四海。倏忽潜濛泛。谁言焱炎久。游没何行俟。逝者岂长生。亦去荆与杞。千岁犹崇朝。一餐聊自已。是非得失间。焉足相讥理。计利知术穷。哀情遽能止。自然有成理。生死道无常。智巧万端出。大要不易方。如何夸毗子。作色怀骄肠。乘轩驱良马。凭几向膏粱。被服纤罗衣。深榭设闲房。不见日夕华。翩翩飞路旁。夸谈快愤懑。情慵发烦心。西北登不周。东南望邓林。旷野弥九州。崇山抗高岑。一餐度万世。千岁再浮沉。谁云玉石同。泪下不可禁。人言愿延年。延年欲焉之。黄鹄呼子安。千秋未可期。独坐山岩中。恻怆怀所思。王子一何好。猗靡相携持。悦怿犹今辰。计校在一时。置此明朝事。日夕将见期。贵贱在天命。穷达自有时。婉娈佞邪子。随利来相欺。孤思损惠施。但为谗夫蚩。鹡鸰鸣云中。载飞靡所期。焉知倾侧士。一旦不可持。惊风振四野。回云荫堂隅。床帷为谁设。几杖为谁扶。虽非明君子。岂暗桑与榆。世有此聋聩。芒芒将焉如。翩翩从风飞。悠悠去故居。离麾玉山下。遗弃毁与誉。危冠切浮云。长剑出天外。细故何足虑。高度跨一世。非子为我御。逍遥游荒裔。顾谢西王母。吾将从此逝。岂与蓬户士。弹琴诵言誓。河上有丈人。纬萧弃明珠。甘彼藜藿食。乐是蓬蒿庐。岂效缤纷子。良马骋轻舆。朝生衢路旁。夕瘗横术隅。欢笑不终宴。俯仰复欷歔。鉴兹二三者。愤懑从此舒。儒者通六艺。立志不可干。违礼不为动。非法不肯言。渴饮清泉流。饥食并一箪。岁时无以祀。衣服常苦寒。屣履咏南风。缊袍笑华轩。信道守诗书。义不受一餐。烈烈褒贬辞。老氏用长叹。少年学击刺。妙伎过曲城。英风截云霓。超世发奇声。挥剑临沙漠。饮马九野坰。旗帜何翩翩。但闻金鼓鸣。军旅令人悲。烈烈有哀情。念我平常时。悔恨从此生。平昼整衣冠。思见客与宾。宾客者谁子。倏忽若飞尘。裳衣佩云气。言语究灵神。须臾相背弃。何时见斯人。多虑令志散。寂寞使心忧。翱翔观陂泽。抚剑登轻舟。但愿长间暇。后岁复来游。朝出上东门。遥望首阳基。松柏郁森沈。鹂黄相与嬉。逍遥九曲间。徘徊欲何之。念我平居时。郁然思妖姬。王子十五年。游衍伊洛滨。朱颜茂春华。辩慧怀清真。焉见浮丘公。举手谢时人。轻荡易恍惚。飘遥弃其身。飞飞鸣且翔。挥翼且酸辛。塞门不可出。海水焉可浮。朱明不相见。奄昧独无侯。持瓜思东陵。黄雀诚独羞。失势在须臾。带剑上吾丘。悼彼桑林子。涕下自交流。假乘汧渭间。鞍马去行游。洪生资制度。被服正有常。尊卑设次序。事物齐纪纲。容饰整颜色。磬折执圭璋。堂上置玄酒。室中盛稻粱。外厉贞素谈。户内灭芬芳。放口从衷出。复说道义方。委曲周旋仪。姿态愁我肠。北临乾昧谿。西行游少任。遥顾望天津。骀荡乐我心。绮靡存亡门。一游不再寻。傥遇晨风鸟。飞驾出南林。漭瀁瑶光中。忽忽肆荒淫。休息晏清都。超世又谁禁。人知结交易。交友诚独难。险路多疑惑。明珠未可干。彼求响太牢。我欲并一餐。损益生怨毒。咄咄复何言。有悲则有情。无悲亦无思。苟非婴网罟。何必万里畿。翔风拂重霄。庆云招所晞。灰心寄枯宅。曷顾人间姿。始得忘我难。焉知嘿自遗。木槿荣丘墓。煌煌有光色。白日颓林中。翩翩零路侧。蟋蟀吟户牖。蟪蛄鸣荆棘。蜉蝣玩三朝。采采修羽翼。衣裳为谁施。俯仰自收拭。生命几何时。慷慨各努力。修涂驰轩车。长川载轻舟。性命岂自然。势路有所由。高名令志惑。重利使心忧。亲昵怀反侧。骨肉还相仇。更锲毁珠玉。可用登遨游。横术有奇士。黄骏服其箱。朝起瀛洲野。日夕宿明光。再抚四海外。羽翼自飞扬。去置世上事。岂足愁我肠。一去长离绝。千岁复相望。猗欤上世士。恬淡志安贫。季叶道陵迟。驰骛纷垢尘。甯子岂不类。杨歌谁肯殉。栖栖非我偶。徨徨非己伦。咄嗟荣辱事。去来味道真。道真信可娱。清洁存精神。巢由抗高节。从此适河滨。梁东有芳草。一朝再三荣。色容艳姿美。光花耀倾城。岂为明哲士。妖蛊谄媚生。轻薄在一时。安知百世名。路端便娟子。但恐日月倾。焉见冥灵木。悠悠竟无形。秋驾安可学。东野穷路旁。纶深鱼渊潜。矰设鸟高翔。泛泛乘轻舟。演漾靡所望。吹嘘谁以益。江湖相捐忘。都冶难为颜。修容是我常。兹年在松乔。恍惚诚未央。咄嗟行至老。黾勉常苦忧。临川羡洪波。同始异支流。百年何足言。但苦怨与仇。仇怨者谁子。耳目还相羞。声色为胡越。人情自逼遒。招彼玄通士。去来归羡游。昔有神仙士。乃处射山阿。乘云御飞龙。嘘吸叽琼华。可闻不可见。慷慨叹咨嗟。自伤非俦类。愁苦来相加。下学而上达。忽忽将如何。林中有奇鸟。自言是凤凰。清朝饮醴泉。日夕栖山冈。高鸣彻九州。延颈望八荒。适逢商风起。羽翼自摧藏。一去昆仑西。何时复回翔。但恨处非位。怆恨使心伤。出门望佳人。佳人岂在兹。三山招松乔。万世谁与期。存亡有长短。慷慨将焉积压。忽忽朝日隤。行行将何之。不见季秋草。摧折在今时。昔有神仙者。羡门及松乔。吸习九阳间。升遐叽云霄。人生乐长久。百年自言辽。白日陨隅谷。一夕不再朝。岂若遗世物。登明遂飘飖。墓前荧荧者。木槿耀朱华。荣好未终朝。连飚陨其葩。岂若西山草。琅玕与丹禾。垂影临增城。馀光照九阿。宁微少年子。日久难咨嗟。"
    },
    {
      "title": "采薪者歌",
      "poem": "日没不周西。月出丹渊中。阳精蔽不见。阴光代为雄。亭亭在须臾。厌厌将复隆。离合云雾兮。往来如飘风。富贵俯仰间。贫贱何必终。留侯起亡虏。威武赫荒夷。邵平封东陵。一旦为布衣。枝叶托根柢。死生同盛衰。得志从命升。失势与时隤。寒暑代征迈。变化更相推。祸福无常主。何忧身无归。推兹由斯理。负薪又何哀。"
    },
    {
      "title": "大人先生歌",
      "poem": "天地解兮六合开。星辰陨兮日月颓。我腾而上将何怀。"
    },
    {
      "title": "又大人先生歌",
      "poem": "阳和微弱阴气竭。海冻不流绵絮折。呼吸不通寒冽冽。"
    }
  ],
  "傅玄": [
    {
      "title": "短歌行",
      "poem": "长安高城。层楼亭亭。干云四起。上贯天庭。蜉蝣何整。行如军征。蟋蟀何感。中夜哀鸣。蚍蜉愉乐。粲粲其荣。寤寐念之。谁知我情。昔君视我。如掌中珠。何意一朝。弃我沟渠。昔君与我。如影如形。何意一去。心如流星。昔君与我。两心相结。何意今日。忽然两绝。"
    },
    {
      "title": "秋胡行",
      "poem": "秋胡子。娶妇三日。会行仕宦。既享显爵。保兹德音。以禄颐亲。韫此黄金。睹一好妇。采桑路傍。遂下黄金。诱以逢卿。玉磨逾洁。兰动弥馨。源流洁清。水无浊波。奈何秋胡。中道怀邪。美此节妇。高行巍峨。哀哉可愍。自投长河。"
    },
    {
      "title": "惟汉行",
      "poem": "危哉鸿门会。沛公几不还。轻装入人军。投身汤火间。两雄不俱立。亚父见此权。项庄奋剑起。白刃何翩翩。伯身虽为蔽。事促不及旋。张良慑坐侧。高祖变龙颜。赖得樊将军。虎叱项王前。嗔目骇三军。磨牙咀豚肩。空卮让霸主。临急吐奇言。威凌万乘主。指顾回泰山。神龙困鼎镬。非哙岂得全。狗屠登上将。功业信不原。健儿实可慕。腐儒安足叹。"
    },
    {
      "title": "艳歌行",
      "poem": "日出东南隅。照我秦氏楼。秦氏有好女。自字为罗敷。首戴金翠饰。耳缀明月珠。白素为下裾。丹霞为上襦。一顾倾朝市。再顾国为虚。问女居安在。堂在城南居。青楼临大巷。幽门结重枢。使君自南来。驷马立踟蹰。遣吏谢贤女。岂可同行车。斯女长跪对。使君言何殊。使君自有妇。贱妾有鄙夫。天地正厥位。愿君改其图。"
    },
    {
      "title": "长歌行",
      "poem": "利害同根源。赏下有甘钩。义门近横塘。兽口出通侯。抚剑安所趋。蛮方未顺流。蜀贼阻石城。吴寇冯龙舟。二军多壮士。闻贼如见仇。投身效知已。徒生心所羞。鹰隼厉爪翼。耻与燕雀游。成败在纵者。无令鸷鸟忧。"
    },
    {
      "title": "苦相篇",
      "poem": "苦相身为女。卑陋难再陈。男儿当门户。堕地自生神。雄心志四海。万里望风尘。女育无欣爱。不为家所珍。长大逃深室。藏头羞见人。垂泪适他乡。忽如雨绝云。低头和颜色。素齿结朱唇。跪拜无复数。婢妾如严宾。情合同云汉。葵藿仰阳春。心乖甚水火。百恶集其身。玉颜随年变。丈夫多好新。昔为形与影。今为胡与秦。胡秦时相见。一绝逾参辰。"
    },
    {
      "title": "秋胡行",
      "poem": "秋胡纳令室。三日宦他乡。皎皎洁妇姿。冷冷守空房。燕婉不终夕。别如参与商。忧来犹四海。易感难可防。人言生日短。愁者苦夜长。百草扬春华。攘腕采柔桑。素手寻繁枝。落叶不盈筐。罗衣医玉体。回目流采章。君子倦仕归。车马如龙骧。精诚驰万里。既至两相忘。行人悦令颜。借息此树旁。诱以逢卿喻。遂下黄金装。烈烈贞女忿。言辞厉秋霜。长驱及居室。奉金升北堂。母立呼妇来。欢乐情未央。秋胡见此妇。惕然怀探汤。负心岂不惭。永誓非所望。清浊必异源。凫凤不并翔。引身赴长流。果哉洁妇肠。彼夫既不淑。此妇亦太刚。"
    },
    {
      "title": "青青河边草篇",
      "poem": "青青河边草。悠悠万里道。划生在春时。远道还有期。春至草不生。期尽欢无声。感物怀思心。梦想发中情。梦君如鸳鸯。比翼云间翔。既觉悟寂无见。旷如参与商。梦君结同心。比翼游北林。既觉悟寂无见。旷如商与参。河洛自用固。不如中岳安。回流不及返。浮云往自还。悲风动思心。悠悠谁知者。悬景无停居。忽如驰驷马。倾耳怀音响。转目泪双堕。生存无会期。要君黄泉下。"
    },
    {
      "title": "放歌行",
      "poem": "灵龟有枯甲。神龙有腐鳞。人无千岁寿。存质空相因。朝露尚移景。促哉水上尘。丘冢如履綦。不识故与新。高树来悲风。松柏垂威神。旷野何萧条。顾望无生人。但见狐狸迹。虎豹自成群。孤雏攀树鸣。离鸟何缤纷。愁子多哀心。塞耳不忍闻。长啸泪雨下。太息气成云。"
    },
    {
      "title": "有女篇",
      "poem": "有女怀芬芳。媞媞步东厢。蛾眉分翠羽。明目发清扬。丹唇医皓齿。秀色若珪璋。巧笑露权靥。众媚不可详。令仪希世出。无乃古毛嫱。头安金步摇。耳系明月珰。珠环约素腕。翠羽垂鲜光。文袍缀藻黼。玉体映罗裳。容华既已艳。志节拟秋霜。徽音冠青云。声响流四方。妙哉英媛德。宜配侯与王。灵应万世合。日月时相望。媒氏陈束帛。羔雁鸣前堂。百两盈中路。起若鸾凤翔。凡夫徒踊跃。望绝殊参商。"
    },
    {
      "title": "墙上难为趋",
      "poem": "门有车马客。骖服若腾飞。革组结玉佩。蘩藻纷葳蕤。冯轼垂长缨。顾盻有馀辉。贫主屣弊履。整比蓝缕衣。客曰嘉病乎。正色意无疑。吐言若覆水。摇舌不可追。渭滨渔钓翁。乃为周所谘。颜回处陋巷。大圣称庶几。苟富不知度。千驷贱采薇。季孙由俭显。管仲病三归。夫差耽淫侈。终为越所围。遗身外荣利。然后享巍巍。迷者一何众。孔难知德希。甚美致憔悴。不如豚豕肥。杨朱泣路歧。失道令人悲。子贡欲自矜。原宪知共非。屈伸各异势。穷达不同资。夫唯体中庸。先天天不违。"
    },
    {
      "title": "朝时篇",
      "poem": "昭昭朝时日。皎皎晨明月。十五入君门。一别终华发。同心忽异离。旷若胡与越。胡越有会时。参辰辽且阔。形影虽仿佛。音声寂无达。纤弦感促柱。触之哀声发。情思如循环。忧来不可遏。涂山有馀恨。诗人咏采葛。蜻蛚吟床下。回风起幽闼。春荣随露落。芙蓉生木末。自伤命不遇。良辰永乖别。已尔可奈何。譬如纨素裂。孤雌翔故巢。流星光景绝。魂神驰万里。甘心要同穴。"
    },
    {
      "title": "明月篇",
      "poem": "皎皎明月光。灼灼朝日晖。昔为春蚕丝。今为秋女衣。丹唇列素齿。翠彩发蛾眉。娇子多好言。欢合易为姿。玉颜盛有时。秀色随年衰。常恐新间旧。变故兴细微。浮萍本无根。非水将何依。忧喜更相接。乐极还自悲。"
    },
    {
      "title": "秋兰篇",
      "poem": "秋兰映玉池。池水清且芳。芙蓉随风发。中有双鸳鸯。双鱼自踊跃。两鸟时回翔。君其历九秋。与妾同衣裳。"
    },
    {
      "title": "前有一樽酒行",
      "poem": "置酒结此会。主人起行觞。玉樽两楹间。丝理东西厢。舞袖一何妙。变化穷万方。宾主齐德量。欣欣乐未央。同享千年寿。朋来会此堂。"
    },
    {
      "title": "何当行",
      "poem": "同声自相应。同心自相知。外合不由中。虽固终必离。管鲍不世出。结交安可为。"
    },
    {
      "title": "却东西门行",
      "poem": "金迟。丝竹声大悲。和乐唯有舞。运体不失机。退似前龙婉。进如翔鸾飞。回目流神光。倾亚有馀姿。"
    },
    {
      "title": "飞尘篇",
      "poem": "飞尘秽清流。朝云蔽日光。秋兰岂不芬。鲍肆乱其芳。河决溃金堤。一手不能障。"
    },
    {
      "title": "天行篇",
      "poem": "天行一何健。日月无高纵。百川皆赴海。三辰回泰蒙。"
    },
    {
      "title": "历九秋篇",
      "poem": "历九秋兮三春。遣贵客兮远宾。顾多君心所亲。乃命妙伎才人。炳若日月星辰。序金罍兮玉觞。宾主递起雁行。杯若飞电绝光。交觞接卮结裳。慷慨欢笑万方。奏新诗兮夫君。烂然虎变龙文。浑如天地未分。齐讴楚舞纷纷。歌声上激青云。穷八音兮异伦。奇声靡靡每新。微披素齿丹唇。逸响飞薄梁尘。精爽眇眇入神。坐咸醉兮沾欢。相樽促席临轩。进爵献寿翻翻。千秋要君一言。愿爱不移若山。君恩爱兮不竭。譬若朝日夕月。此景万里不绝。长保初醮结发。何忧坐成胡越。携弱手兮金环。上游飞阁云间。穆若鸳凤双鸾。还幸兰房自安。娱心极意难原。乐既极兮多怀。盛时忽逝若颓。寒暑革御景回。春荣随风飘摧。感物动心增哀。妾受命兮孤虚。男儿堕地称珠。女弱虽存若无。骨肉至亲更疏。奉事他人托躯。君如影兮随形。贱妾如水浮萍。明月不能常盈。谁能无根保荣。良时冉冉代征。顾绣领兮含辉。皎日回光则微。朱华忽尔渐衰。影欲舍形高飞。谁言往思可追。荠与麦兮夏零。兰桂践霜逾馨。禄命悬天难明。妾心结意丹青。何忧君心中倾。"
    },
    {
      "title": "吴楚歌",
      "poem": "燕人美兮赵女佳。其室则迩兮限层崖。云为车兮风为马。玉在山兮兰在野。云无期兮风有止。思多端兮谁能理。"
    },
    {
      "title": "鸿雁生塞北行",
      "poem": "凤凰远生海西。及时昆山冈。五德存羽仪。和鸣定宫商。百鸟并侍左右。鼓翼腾华光。上熙游云日间。千岁时来翔。孰若彼龙与龟。曳尾泥中藏。非云雨则不升。冬伏春乃骧。退哀此秋兰草。根绝随化扬。灵气一何忧美。万里驰芬芳。常恐物微易歇。一朝见弃忘。"
    },
    {
      "title": "白杨行",
      "poem": "青云固非青。当云奈白云。骥从西北驰来。吾何意。骥来对我悲鸣。举头气凌青云。当奈此骥正龙形。宛足蹉跎长坡下。蹇驴慷忾。敢与我争驰。踯躅盐车之中。流汗两耳尽下垂。虽怀千里之逸志。当时一得施。白云飘飘。舍我高翔。青云徘徊。戢我愁啼。上眄增崖。下临清池。日欲西移。既来归君。君不一顾。仰天太息。当用生为青云乎。飞时悲当奈何耶。青云飞乎。"
    },
    {
      "title": "秦女休行",
      "poem": "庞氏有烈妇。义声驰雍凉。父母家有重怨。仇人暴且强。虽有男兄弟。志弱不能当。烈女念此痛。丹心为寸伤。外若无意者。内潜思无方。白日入都市。怨家如平常。匿剑藏白刃。一奋寻身僵。身首为之异处。伏尸列肆旁。肉与土合成泥。洒血溅飞梁。猛气上干云霓。仇党失守为披攘。一市称烈义。观者收泪并慨慷。百男何当益。不如一女良。烈女直造县门。云父不幸遭祸殃。今仇身以分裂。虽死情益扬。杀人当伏法。义不苟活隳旧章。县令解印绶。令我伤心不忍听。刑部垂头塞耳。令我吏举不能成。烈著希代之绩。义立无穷之名。夫家同受共祚。子子孙孙咸享其荣。今我作歌咏高风。激扬壮发悲且清。"
    },
    {
      "title": "云中白子高行",
      "poem": "陵阳子。来明意。欲作天与仙人游。超登元气攀日月。遂造天门将上谒。阊阖辟。见紫微绛阙。紫宫崔嵬。高殿嵯峨。双阙万丈玉树罗。童女制电策。童男挽雷车。云汉随天流。浩浩如江河。因王长公谒上皇。钧天乐作不可详。龙仙神仙。教我灵秘。八风子仪。与游我祥。我心何戚戚。思故乡。俯看故乡。二仪设张。乐哉二仪。日月运移。地东南倾。天西北驰。鹤五气所补。鳌四足所支。齐驾飞龙骖赤螭。逍遥五岳间。东西驰。长与天地并。复何为。复何为。"
    },
    {
      "title": "西长安行",
      "poem": "所思兮何在。乃在西长安。何用存问妾。香橙双珠环。何用重存问。羽爵翠琅玕。今我兮闻君。更有兮思心。香亦不可烧。环亦不可沈。香烧日有歇。环沈日自深。"
    },
    {
      "title": "车遥遥篇",
      "poem": "车遥遥兮马洋洋。追思君兮不可忘。君安游兮西入秦。愿为影兮随君身。君在阴兮影不见。君依光兮妾所愿。"
    },
    {
      "title": "昔思君",
      "poem": "昔君与我兮形影潜结。今君与我兮云飞雨绝。昔君与我兮音响相和。今君与我兮落叶去柯。昔君与我兮金石无亏。今君与我兮星灭光离。"
    },
    {
      "title": "美女篇",
      "poem": "美人一何丽。颜若芙蓉花。一顾乱人国。再顾乱人家。未乱犹可奈何。"
    },
    {
      "title": "挽歌",
      "poem": "人生鲜能百。哀情数万端。不幸婴笃病。凶候形素颜。衣衾为谁施。束带就阖棺。欲悲泪已竭。欲辞不能言。存亡自远近。长夜何漫漫。寿堂闲且长。祖载归不还。人生鲜能百。哀情数万婴。路柳夹灵轜。旟旐随风征。车轮结不转。百驷齐悲鸣。灵坐飞尘起。魂衣正委移。芒芒丘墓间。松柏郁参差。明器无用时。桐车不可驰。平生坐玉殿。没归都幽宫。地下无刻漏。安知夏与冬。"
    },
    {
      "title": "豫章行",
      "poem": "轻裘缀孔翠。明珂曜珊瑚。琅玕溢金匮。文璧世所无。"
    },
    {
      "title": "拟楚篇",
      "poem": "登昆仑漱玉池。光灭星离。"
    },
    {
      "title": "艳歌行",
      "poem": "咄来长歌续短歌。"
    },
    {
      "title": "日升歌",
      "poem": "东光升朝阳。羲和初揽辔。六龙并腾骧。逸景何晃晃。旭日照万方。皇德配天地。神明鉴幽荒。"
    },
    {
      "title": "惊雷歌",
      "poem": "惊雷奋兮震万里。威陵宇宙兮动四海。六合不维兮谁能理。"
    },
    {
      "title": "九曲歌",
      "poem": "岁莫景迈群光绝。安得长绳系白日。"
    },
    {
      "title": "乐府",
      "poem": "胡饭兼御。相国食前。方丈殊珍。粉加甲煎。名香熏陆。艾纳回光。穆穆三春节。天气暖且和。男当进曰女适人。投心委命受身。昔有林号曰阴康。始教民舞。涕气以扬之。凤有翼龙有鳞。君不独兴。必须良臣。东方将欲和。太白星飞芒。曜灵照照舒光。"
    },
    {
      "title": "歌",
      "poem": "煌煌芙蕖。从风芬葩。照以皎日。灌以清波。阴结其实。阳发其华。金房绿叶。素株翠柯。宝剑神奇。镂象龙离。通犀文玉。明珠错地。光如电影。拟之则离。有所思兮。在天一方。何以赠这。玉佩珠璜。飞沉殊厥趣。草木以区别。鸾鹥乐山林。龙蛇安薮穴。雷师鸣钟鼓。风伯吹笙簧。西母出穴听。王父吟安厢。黄叶离高柯。丹棘坐自零。不惜棘自零。念我少弟兄。日中万影正。夕中万影倾。渡江南。采莲花。芙蓉增敷。晔若星罗。绿叶映长波。回风容与动纤柯。曲池何澹澹。芙蓉敞清源。荣华盛壮时。见者谁不赏叹。一朝光采落。故人不回颜。歌者齐弦。舞者振铎。弦铮铮。铎朗朗。所乐亦非琴。唯言琵琶与筝。能娱我心。兔捣药月间安足道。神乌戏云间安足道。青云徘徊谓我愁。我家近宫掖。易知复难忘。黄金为閤门。白玉为殿堂。"
    },
    {
      "title": "答程晓诗",
      "poem": "奕奕两仪。昭昭太阳。四气代升。三朝受祥。济济群后。峨峨圣皇。元服肇御。配天垂光。伊州作弼。王室惟康。颙颙兆民。蠢蠢戎膻。率土充庭。万国奉蕃。皇泽云行。神化风宣。六合咸熙。遐迩同欢。赫赫明明。天人合和。下冈遗滞。焦朽斯华。矧我良朋。如玉之嘉。穆穆雝雝。兴颂作歌。"
    },
    {
      "title": "宴会诗",
      "poem": "日之既逝。情亦既渥。宾委馀欢。主容不足。乐饮今夕。温其如玉。"
    },
    {
      "title": "杂诗三首",
      "poem": "志士惜日短。愁人知夜长。摄衣步前庭。仰观南雁翔。玄景随形运。流响归空房。清风何飘遥。微月出西方。繁星衣青天。列宿自成行。蝉鸣高树间。野鸟号东厢。纤云时仿佛。渥露沾我裳。良时无停景。北斗忽低昂。常恐寒节至。凝气结为霜。落叶随风摧。一绝如流光。间夜微风起。明月照高台。清响呼不应。玄景招不来。厨人进藿茹。有酒不盈杯。安贫福所与。富贵为祸媒。金玉虽高堂。於我贱蒿莱。鹊巢丘城侧。雀乳空井中。居不附龙凤。常畏蛇与虫。依贤义不恐。近暴自当穷。"
    },
    {
      "title": "又答程晓诗",
      "poem": "羲和运玉衡。招摇赋朔旬。嘉庆形三朝。美德扬初春。圣主加元服。万国望威神。伊周敷玄化。并世沾天人。洪崖歌山岫。许由嗟水滨。"
    },
    {
      "title": "众星诗",
      "poem": "朗月并众星。日出擅其明。冬寒地为裂。春和草木荣。阳德虽普济。非阴亦不成。"
    },
    {
      "title": "又",
      "poem": "东方大明星。光景照千里。少年舍家游。思心昼夜起。"
    },
    {
      "title": "雨诗",
      "poem": "徂暑未一旬。重阳医朝霞。厥初月离毕。积日遂滂沱。屯云结不解。长溜周四阿。霖雨如倒井。黄潦起洪波。湍流激墙隅。门庭若决河。炊爨不复举。灶中生蛙虾。"
    },
    {
      "title": "庭燎诗",
      "poem": "元正始朝享。万国执珪璋。枝灯若火树。庭燎继天光。"
    },
    {
      "title": "杂诗",
      "poem": "朱明运将极。溽暑昼夜兴。裁动四支废。举身若山陵。珠汗洽玉体。呼吸气郁蒸。尘垢自成泥。素粉随手凝。"
    },
    {
      "title": "杂诗",
      "poem": "习习谷风兴。回回景云飞。青天敷翠采。朝日含丹辉。"
    },
    {
      "title": "杂诗",
      "poem": "旸谷发精曜。九日栖高枝。愿得并天御。六龙齐玉羁。"
    },
    {
      "title": "诗",
      "poem": "鸾鸟凤皇。望舒继白日。千秋遘嘉会。来升君子室。华樽享清酤。珍肴自盈溢。"
    },
    {
      "title": "诗",
      "poem": "季冬时惨烈。猛寒不可胜。严风截人耳。素雪坠地凝。林上飞霜起。波中自生冰。未夕结重衣。崇朝不敢兴。"
    },
    {
      "title": "诗",
      "poem": "炎旱历三时。天运失其道。河中飞尘起。野田无生草。一餐重丘山。哀之以终老。君无半粒储。形影不相保。"
    },
    {
      "title": "诗",
      "poem": "有女殊代生。涉江采菱花。上翳青云景。下鉴渌水波。"
    },
    {
      "title": "诗",
      "poem": "弯我繁弱弓。弄我丈八矛。一举覆三军。再举殄戎貊。"
    },
    {
      "title": "诗",
      "poem": "飞蓬随飘起。芳草摧山泽。世有千年松。人生讵能百。"
    },
    {
      "title": "拟四愁诗四首",
      "poem": "昔张平子作四愁诗。体小而俗。七言类也。聊拟而作之。名曰拟四愁诗。其辞曰：我所思兮在瀛洲。愿为双鹄戏中流。牵牛织女期在秋。山高水深路无由。愍予不遘婴殷忧。佳人贻我明月珠。何以要之比目鱼。海广无舟怅劳劬。寄言飞龙天马驹。风起云披飞龙逝。惊波滔天马不厉。何为多念心忧泄。我所思兮在珠崖。愿为比翼浮清池。刚柔合德配二仪。形影一绝长别离。愍予不遘情如携。佳人贻我兰蕙草。何以要之同心鸟。火热水深忧盈抱。申以琬琰夜光宝。卞和既没玉不察。存若流光忽电灭。何为多念独蕴结。我所思兮在瀛昆。愿为鹿窥虞渊。日月回耀照景天。参辰旷隔会无缘。愍予不遘罹百艰。佳人赠我苏合香。何以要之翠鸳鸯。悬度弱水川无梁。申以锦衣文绣裳。三光骋迈景不留。鲜矣民生忽如浮。何为多念只自愁。我所思兮在朔方。愿为飞燕俱南翔。焕乎人道著三光。胡越殊心生异乡。愍予不遘罹百殃。佳人贻我羽葆缨。何以要之影与形。永增夏结繁华零。申以日月指明星。星辰有医日月移。驽马哀鸣惭不驰。何为多念徒自亏。"
    },
    {
      "title": "两仪诗",
      "poem": "两仪始分元气清。列宿垂象六位成。日月西流景东征。悠悠万物殊品名。圣人忧代念群生。"
    },
    {
      "title": "歌",
      "poem": "天时泰兮昭以阳。清风起兮景云翔。仰观兮辰象。日月兮运周。俯视兮河海。百川兮东流。"
    },
    {
      "title": "杂言诗",
      "poem": "雷隐隐。感妾心。倾耳清听非车音。"
    },
    {
      "title": "诗",
      "poem": "啄木高翔鸣喈喈。飘摇林薄著桑槐。犭便缘树间喙如锥。嘤喔嘤喔声正悲。专为万物作倡俳。当此这时。乐不可回。"
    },
    {
      "title": "诗",
      "poem": "白云翩翔天庭。流景仿佛非君形。白云飘飘舍我高翔。青云徘徊为我愁肠。"
    },
    {
      "title": "四言杂诗",
      "poem": "忽然长逝。火灭烟消。"
    },
    {
      "title": "七哀诗",
      "poem": "杳杳三泉室。冥冥玄夜堂。"
    },
    {
      "title": "拟马防诗",
      "poem": "繇役无止时。徵发倾四海。"
    },
    {
      "title": "杂诗",
      "poem": "浮萍蔽绿水。杨柳何依依。繁华正葳蕤。浮云含愁气。悲风坐自叹。团团三五日。皎皎曜清晖。炎景时郁蒸。海沸沙石融。"
    },
    {
      "title": "诗",
      "poem": "萧萧秋气升。凄凄万物衰。荣华尽零落。槁叶纵横飞。蟾蜍食明月。虹蜺薄朝日。惊飚昼夜起。饥食野棘实。机榻委尘埃。"
    }
  ],
  "夏侯湛": [
    {
      "title": "周诗",
      "poem": "既殷斯虔。仰说洪恩。夕定晨省。奉朝侍昏。宵中告退。鸡鸣在门。孳孳恭诲。夙夜是敦。"
    },
    {
      "title": "山路吟",
      "poem": "夙驾兮待明。陟山路兮遐征。冒晨朝兮入大谷。道逶迤兮岚气清。揽辔兮抑马。踟蹰兮旷野。旷野兮辽落。崇岳兮嵬崿。丘陵兮连离。卉木兮交错。渌水兮长流。惊涛兮拂石。"
    },
    {
      "title": "江上泛歌",
      "poem": "悠悠兮远征。倏倏兮暨南荆。南荆兮临长江。临长江兮讨不庭。江水兮浩浩。长流兮万里。洪浪兮云转。阳侯兮奔驰起。惊翼兮垂天。鲸鱼兮岳跱。縻芜纷兮被皋陆。修竹郁兮医崖趾。望江之南兮遨目桂林。桂林蓊郁兮鹍鸡扬音。凌波兮愿济。舟楫不具兮江水深。沈嗟回盻於北夏。何归轸之难寻。"
    },
    {
      "title": "离亲咏",
      "poem": "剖符兮南荆。辞亲兮遐征。发轫兮皇京。夕臻兮泉亭。抚首兮内顾。按辔兮安步。仰恋兮后涂。俯叹兮前路。既感物以永思兮。且归身乎怀抱。苟违亲以从利兮。匪曾闵之攸宝。视微荣之琐琐兮。知吾志之愈小。独申愧於一心兮。惭报德之弥少。"
    },
    {
      "title": "长夜谣",
      "poem": "日暮兮初晴。天灼灼兮遐清。披云兮归山。垂景兮照庭。列宿兮皎皎。星稀兮月明。亭檐隅以逍遥兮盻太虚以仰观。望阊阖之昭晰兮丽紫微之晖焕。"
    },
    {
      "title": "寒苦谣",
      "poem": "惟立冬之初夜。天惨懔以降寒。霜皑皑怪被庭。冰溏瀩於井干。草槭槭以疏叶。木萧萧以零残。松陨叶於翠条。竹摧柯於绿竿。"
    },
    {
      "title": "春可乐",
      "poem": "春可乐兮乐东作之良时。嘉新田之启莱。悦中畴之发菑。桑冉冉以奋条。麦遂遂以扬秀。泽苗医渚。原卉耀阜。春可乐兮乐崇陆之可娱。登夷冈以回眺。超矫驾乎山隅。春可乐兮缀杂华以为盖。集繁蕤以饰裳。散风衣之馥气。纳戢怀之潜芳。鹦交交以弄音。翠翾翾以轻翔。招君子以偕乐。携叔人以微行。援若流之绿芰。进樱桃于玉盘。"
    },
    {
      "title": "秋可哀",
      "poem": "秋可哀兮哀秋日之萧条。火回景以西流。天既清而气高。壤含素霜。山结玄霄。月延路以增夜。日迁行以收晖。屏絺绤于笥匣。纳纶缟以授衣。秋可哀兮哀新物之陈芜。绸筱朔以敛稀。密叶槭以损疏。雁擢翼於太清。燕蟠形乎榛墟。秋可哀兮良夜之遥长。月医医以隐云。星胧胧以投光。映前轩之疏幌。照后帷之闲房。拊轻衾而不寐。临虚槛而褰裳。感时迈以兴思。情怆怆以含伤。秋可哀兮哀南亩之菜荒。既采萧於大陆兮又刈兰乎崇冈。"
    },
    {
      "title": "秋夕哀",
      "poem": "秋夕兮遥长。哀心兮永伤。结帷兮中字。屣履兮闲房。听蟋蟀之潜鸣。睹游雁之云翔。寻修庑之飞檐。览明月之流光。木萧萧以被风。阶缟缟以受霜。玉机兮环转。四运兮骤迁。衔恤兮迄今。忽将兮涉年。日往兮哀深。岁暮兮思繁。"
    },
    {
      "title": "征迈辞",
      "poem": "上伊关兮临川。抚骏马兮授鞍。中衢兮载叹。敛鞚兮盘桓。"
    }
  ],
  "王济": [
    {
      "title": "平吴后三月三日华林园诗",
      "poem": "蠢尔长蛇。荐食江汜。我皇神武。泛舟万里。迅雷电迈。弗及掩耳。思乐华林。薄采其兰。皇居伟则。芳园巨观。仁以山悦。水为智欢。清池流爵。秘乐通玄。修罾洒鳞。大庖妙馔。物以时序。情以化宣。终温且克。有肃初筵。嘉宾在兹。千禄永年。"
    },
    {
      "title": "从事华林诗",
      "poem": "郁郁华林。奕奕疏圃。燕彼群后。郁郁有序。"
    },
    {
      "title": "诗",
      "poem": "於显我王。缉乘斯民。俊明有德。严恭惟寅。"
    },
    {
      "title": "答何劭诗",
      "poem": "计终收遐致。发轨将先起。"
    }
  ],
  "孙楚": [
    {
      "title": "答弘农故吏民诗",
      "poem": "昔我先侯。迈德垂化。康哉之咏。实由良佐。惟余忝辱。弗克负荷。每历贵邦。仰瞻泰华。追慕先轨。感想哀嗟。诜诜臣故。爰及群士。皓首老成。率彼邑里。阐崇高义。长幼以齿。"
    },
    {
      "title": "除妇服诗",
      "poem": "时迈不停。日月电流。神爽登遐。忽已一周。礼制有叙。告除灵丘。临祠感痛。中心若抽。"
    },
    {
      "title": "太仆座上诗",
      "poem": "朝钦厥庸。出尹京畿。回受太仆。四牡騑騑。绿耳盈箱。翠华葳蕤。勋齐庭实。增国之晖。"
    },
    {
      "title": "会王侍中座上诗",
      "poem": "显允君子。时惟英邵。玄貂左移。华蝉增曜。"
    },
    {
      "title": "祖道诗",
      "poem": "仰天惟龙。御地以骥。利有攸往。不期而至。"
    },
    {
      "title": "征西官属送於陟阳候作诗",
      "poem": "晨风飘歧路。零雨被秋草。倾城远追送。饯我千里道。三命皆有极。咄嗟安可保。莫大於殇子。彭聃犹为天。吉凶如纠纆。忧喜相纷绕。天地为我垆。万物一何小。达人垂大观。诫此苦不早。乖离即长衢。惆怅盈怀抱。孰能察其心。鉴之以苍昊。齐契在今朝。守之与偕老。"
    },
    {
      "title": "之冯翊祖道诗",
      "poem": "举翮抚三秦。抗我千里目。念当隔山河。执觞怀惨毒。"
    },
    {
      "title": "出歌",
      "poem": "茱萸出芳树颠。鲤鱼出洛水泉。白盐出河东。美豉出鲁渊。姜桂茶荈出巴蜀。椒橘木兰出高山。蓼苏出沟渠。精出中田。"
    }
  ],
  "傅咸": [
    {
      "title": "孝经诗二章",
      "poem": "立身行道。始於事亲。上下无怨。不恶於人。孝无终始。不离其身。三者备矣。以临其民。以孝事君。不离令名。进思尽忠。义则不争。匡救其恶。灾害不生。孝悌之至。通於神明。"
    },
    {
      "title": "《论语》诗",
      "poem": "守死善道。磨而不磷。直哉史鱼。可谓大臣。见危授命。能致其身。克己复礼。学优则仕。富贵在天。为仁由己。以道事君。死而后已。"
    },
    {
      "title": "毛诗诗",
      "poem": "无将大车。维尘冥冥。济济多士。文王以宁。显允君子。太猷是经。聿修厥德。令终有俶。勉尔遁思。我言维服。盗言孔甘。其何能淑。谗人冈极。有靦面目。"
    },
    {
      "title": "《周易》诗",
      "poem": "皋以自牧。谦而益光。进德修业。既有典常。晖光日新。照于四方。小人勿用。君子道长。"
    },
    {
      "title": "周官诗",
      "poem": "惟王建国。设官分职。进贤兴功。取诸易直。除其不蠲。无敢反侧。以德诏爵。允臻其极。辨其可任。以告于正。掌其戒禁。治其政令。各修乃职。以听王命。"
    },
    {
      "title": "《左传》诗",
      "poem": "事君之礼。敢不尽情。敬奉德义。树之风声。昭德塞违。不殒其名。死而利国。以为已荣。兹心不爽。忠而能力。不为利谄。古之遗直。威黜不端。勿使能植。"
    },
    {
      "title": "与尚书同僚诗",
      "poem": "非望之宠。谬加于己。猥授非据。奄司万里。煌煌朱轩。服骥骖騄。晔晔初星。肃肃臣仆。晖光显赫。众目所属。斯之弗称。匪荣伊辱。质弱尚父。受任鹰扬。德非樊仲。王命是将。百城或违。无能有匡。一州之矜。将弛其纲。得意忘言。言在意后。夫惟神交。可以长久。我心之孚。有盈于缶。与子偕老。岂曰执手。出司万里。牧彼朔滨。服冕乘轩。六辔既均。威风先迈。百城肃震。"
    },
    {
      "title": "赠褚武良诗",
      "poem": "爰暨于褚。惟晋之祯。肇振凤翼。羽仪上京。聿作喉舌。纳言紫庭。光赞帝道。敷皇之明。方任之重。实在江扬。乃授旄钺。宣曜威灵。悠悠遐迈。东夏于征。"
    },
    {
      "title": "赠崔伏二郎诗",
      "poem": "英妙之选。二生之授。颙颙两城。欢德之茂。君子所居。九夷非陋。无狭百里。而不垂覆。人之好我。赠我清诗。无法我周行。心与道期。诚发自中。义形於辞。古人辞谠。岂不尔思。"
    },
    {
      "title": "答潘尼诗",
      "poem": "司州秀才潘正叔。识通才高。以文学温雅为博士。余性直。而处清论褒贬之任。作诗以见规。虽褒饰之举。非所敢闻。而斐粲之辞。良可乐也。答之虽不足以相酬报。所渭盖各言志也，贻我妙文。繁春之荣，匪荣斯尚。乃新其声。吉甫作颂。有馥其馨。实由樊仲。其德克明。授此瓦砾。厕彼瑶琼。贶非其喻。闻宠若惊。"
    },
    {
      "title": "答栾弘诗",
      "poem": "安乐令栾弘。太傅钜平侯羊公辟未就而公薨。后应司州之命。举秀才。博文通济之士。余失和於府。当换为护军司马。赋诗见赠。答之云尔。钜平作宰。是贵是钦。弓旌仍招。嘉命胥寻。鸾凤养仪。戢翼幽林。未附雅调。以和韶音。钜平遐逝。厉志弥深。肃肃京司。清风裁迈。乃延群彦。龙集凤会。亦既斯降。万里有赖。声发响应。好结倾盖。"
    },
    {
      "title": "赠建平太守李叔龙诗",
      "poem": "弘道兴化。实在良守。悠悠建平。皇泽未流。朝选於众。乃子之授。南荆注望。心乎克副。"
    },
    {
      "title": "赠何劭王济诗",
      "poem": "朗陵公何敬祖。咸之从内兄。国子祭酒王武子。咸从姑之外孙也。并以明德见重於世。咸亲之重之。情犹同生。我则师友。何公既登侍中。武子俄而亦作。二贤相得甚欢。咸亦庆之。然自限暗劣。虽愿其缱绻。而从之末由。历试无效。且有家艰。心存目替。赋诗申怀以贻之。日月光太清。列宿曜紫微。赫赫大晋朝。明明辟皇闱。吾兄既凤翔。王子亦龙飞。双鸾游兰渚。二离扬清晖。携手升玉阶。并坐侍丹帷。金珰缀惠文。煌煌发令姿。斯荣非攸庶。缱绻情所希。岂不企高踪。麟趾邈难追。临川靡芳饵。何为守空坻。槁叶待风飘。逝将与君违。违君能无恋。尸素当言归。归身蓬荜庐。乐道以忘饥。进则无云补。退则恤其私。但愿隆弘美。王度日清夷。"
    },
    {
      "title": "诗并序",
      "poem": "杨骏就吾索《诗》云：茅文通相说。文动为规藏可尽送。便作此诗。欲其有悟。然犹有虑。以示文通曰：得无作唯此白鹤直为骂可。君此远有文义。故欲令兄见之。唯此白鹤者。良冀临池。而中有鹤白令子崔玮为赋。指以骂冀。遂并文与骏。寂然云不知多务不省也。将如搔膇。自无觉也。《诗》曰：肃肃商风起。悄悄心自悲。圆圆三五月。皎皎曜清晖今昔一何盛。氛氲自消微。微黄黄及华。飘摇随风飞。"
    },
    {
      "title": "赠太尉司马虞显机诗",
      "poem": "帝崇元淑。妙选其属。命子是佐。增衮之缛。"
    },
    {
      "title": "愁霖诗",
      "poem": "举足没泥泞。市道无行车。兰桂贱朽腐。柴粟贵明珠。"
    },
    {
      "title": "诗",
      "poem": "零露浚江海。飞尘崇山岳。过谬佐台辅。安能任鼎餗。"
    },
    {
      "title": "赠郭泰机诗",
      "poem": "河南郭泰机。寒素后门之士。不知余无能为益。以诗见激切可施用之才。而况沉沦不能自拔於世。余虽心知之而未如之何。此屈非复文辞所了。故直戏以答其《诗》云：素丝岂不洁。寒女难为容。贫寒犹手拙。操杼安能工。"
    },
    {
      "title": "诗",
      "poem": "淫雨弥旬日。河流若奔渠。春敷和气百鸟鸣。"
    }
  ],
  "郭泰机": [
    {
      "title": "答傅咸诗",
      "poem": "皦皦白素丝。织为寒女衣。寒女虽妙巧。不得秉杼机。天寒知运速。况复雁南飞。衣工秉刀尺。弃我忽若遗。人不取诸身。世事焉所希。况复已朝餐。曷由知我饥。"
    }
  ],
  "张华": [
    {
      "title": "门有车马客行",
      "poem": "门有车马客。问君何乡士。捷步往相讯。果是旧邻里。语昔有故悲。论今无新喜。清晨相访慰。日暮不能已。词端竞未究。忽唱分途始。前悲尚未弭。后忧方复起。"
    },
    {
      "title": "轻薄篇",
      "poem": "末世多轻薄。骄代好浮华。志意既放逸。赀财亦丰奢。被服极纤丽。肴膳尽柔嘉。童仆馀粱肉。婢妾蹈绫罗。文轩树羽盖。乘马鸣玉珂。横簪刻玳瑁。长鞭错象牙。足下金鑮履。手中双莫耶。宾从焕络绎。侍御何芬葩。朝与金张期。暮宿许史家。甲第面长街。朱门赫嵯峨。苍梧竹叶清。宜城九醖醝。浮醪随觞转。素蚁自跳波。美女兴齐赵。妍唱出西巴。一顾倾城国。千金宁足多。北里献奇舞。大陵奏名歌。新声逾激楚。妙妓绝阳阿。玄鹤降浮云。鱏鱼跃中河。墨翟且停车。展季犹咨嗟。淳于前行酒。雍门坐相和。孟公结重关。宾客不得蹉。三雅来何迟。耳热眼中花。盘案互交错。坐席咸喧哗。簪珥咸堕落。冠冕皆倾邪。酣饮终日夜。明灯继朝霞。绝缨尚不尢。安能复顾他。留连弥信宿。此欢难可过。人生若浮寄。年时忽蹉跎。促促朝露期。荣乐遽几何。念此肠中悲。涕下自滂沱。但畏执法吏。礼防且切磋。"
    },
    {
      "title": "游侠篇",
      "poem": "翩翩四公子。浊世称贤名。龙虎相交争。七国并抗衡。食客三千馀。门下多豪英。游说朝夕至。辩士自纵横。孟尝东出关。济身由鸡鸣。信陵西反魏。秦人不窥兵。赵胜南诅楚。乃与毛遂行。黄歇北适秦。太子还入荆。美哉游侠士。何以尚四卿。我则异於是。好古师老彭。"
    },
    {
      "title": "博陵王宫侠曲二首",
      "poem": "侠客乐幽险。筑室穷山阴。獠猎野兽稀。施纲川无禽。岁慕饥寒至。慷慨顿足吟。穷令壮士激。安能怀苦心。干将坐自。繁弱控馀音。耕佃穷渊陂。种粟著剑镡。收秋狭路间。一击重千金。栖迟熊罴穴。容与虎豹林。身在法令外。纵逸常不禁。雄儿任气侠。声盖少年场。借友行报怨。杀人租市旁。吴刀鸣手中。利剑严秋霜。腰间叉素戟。手持白头镶。腾超如激电。回旋如流光。奋击当手决。交尸自纵横。宁为殇鬼雄。义不入圜墙。生从命子游。死闻侠骨香。身没心不徵。勇气加四方。"
    },
    {
      "title": "游猎篇",
      "poem": "岁暮凝霜结。坚冰沍幽泉。厉风荡原隰。浮云蔽昊天。玄云晻合。素雪纷连翩。鹰隼始击鸷。虞人献时鲜。严驾鸣俦侣。揽辔过中田。戎车方四牡。文轩驭紫燕。舆徒既整饬。容服丽且妍。武骑列重围。前驱抗修旃。倏忽似回飚。终绎若浮烟。鼓噪山渊动。冲尘云雾连。轻缯拂素霓。纤网荫长川。游鱼未暇窜。归雁不得还。由基控繁弱。公差操黄间。机发应弦倒。一纵连双肩。僵禽正狼藉。落羽何翻翻。积获被山阜。流血丹中原。驰骋未及倦。曜灵俄移晷。结罝弥薮泽。嚣声振四鄙。鸟惊触白刃。兽骇挂流矢。仰手接游鸿。举足蹴犀兕。如黄批狡兔。青骹撮飞雉。鹄鹭不尽收。凫鹥安足视。日冥徒御劳。赏勤课能否。野响会众宾。玄酒甘且旨。燔炙播遗芳。金觞浮素蚁。珍羞坠归云。纤肴出渌水。四气运不停。年时何亹亹。人生忽如寄。居世遽能几。至人同祸福。达士等生死。荣辱浑一门。安知恶与美。游放使心狂。覆车难再履。伯阳为我诫。检迹投清轨。"
    },
    {
      "title": "壮士篇",
      "poem": "天地相震荡。回薄不知穷。人物禀常格。有始必有终。年时俯仰过。功名宜速崇。壮士怀愤激。安能守虚冲。乘我大宛马。抚我繁弱弓。长剑横九野。高冠拂玄穹。慷慨成素霓。啸吒起清风。震响骇八荒。奋威蚋四戎。濯鳞沧海畔。驰骋大漠中。独步圣明世。四海称英雄。"
    },
    {
      "title": "萧史曲",
      "poem": "《诗纪》云。艺文作张华。乐府作鲍照。然此诗词格不类晋人。当是鲍诗也。萧史爱长年。嬴女吝童颜。火粒愿排弃。霞雾好登攀。龙飞逸天路。凤起出秦关。身去长不返。箫声时往还。"
    },
    {
      "title": "纵横篇",
      "poem": "苏秦始为交。同学鬼谷先生。辩说剖毫厘。变诈入无形。巧言惑正理。人主莫不倾听。"
    },
    {
      "title": "苦寒行",
      "poem": "重纩无暖气。轻被覆空床。"
    },
    {
      "title": "真人篇",
      "poem": "朱李生东苑。甘瓜出西郊。"
    },
    {
      "title": "励志诗",
      "poem": "大仪斡运。天回地游。四气鳞次。寒暑环周。星光既夕。忽焉素秋。凉风振落。熠耀宵流。吉士思秋。实感物化。日与月与。荏苒代谢。逝者如斯。曾无日夜。嗟尔庶士。胡宁自舍。仁道不遐。德輶如羽。求焉斯至。众鲜克举。大猷玄漠。将抽厥绪。先民有作。贻我高矩。虽有淑姿。放心纵逸。出般于游。居多暇日。如彼梓材。弗勤丹沐浴。虽劳朴斫。终负素质。养由矫矢。兽号于林。蒲芦萦缴。神感飞禽。末伎之妙。动物应心。研精耽道。安有幽深。安心恬荡。栖志浮云。体之以质。彪之以文。如彼南亩。力耒既勤。藨蓘致功。必有丰殷。水积成川。载澜载清。土积成山。歊蒸郁冥。山不让尘。川不辞盈。勉尔源。成人在始。累微以著。乃物之理。纆牵之长。实累千里。复礼终明。天下归仁。若金受砺。若泥在钧。进德修业。辉光日新。隰朋仰慕。予亦何人。"
    },
    {
      "title": "祖道征西应诏诗",
      "poem": "赫赫大晋。奄有万方。陶以仁化。曜以天光。二迹陕西。实在我王。内饪玉铉。外惟鹰扬。四牡扬镳。玄辂振绥。庶寮群后。饯饮洛湄。感离欢凄。慕德迟迟。"
    },
    {
      "title": "祖道赵王应诏诗",
      "poem": "崇选穆穆。利建明德。於显穆亲。时惟我王。禀姿自然。金质玉相。光宅旧赵。作镇冀方。休宠曲锡。备物焕彰。发轨上京。出自天邑。百寮饯行。缙绅具集。轩冕峨峨。冠盖习习。恋德惟德。永欢弗及。"
    },
    {
      "title": "太康六年三月三日后园会诗",
      "poem": "暮春地日。阳气清明。祁祁甘雨。膏泽流盈。习习祥风。启滞导生。禽鸟翔逸。卉木滋荣。纤条被绿。翠华含英。於皇我后。钦若昊乾。顺时省物。言观中园。燕及群辟。乃命乃延。合乐华池。祓濯清川。泛彼龙舟。溯游洪源。朱幕云覆。列坐文茵。羽觞波腾。品物备珍。管弦繁会。变用奏新。穆穆我皇。临下渥仁。训以慈惠。询纳广神。好乐无荒。化达无垠。咨予微臣。荷宠明时。忝恩于外。攸攸三期。犬马惟慕。天实为之。灵启其愿。遐愿在兹。于以表情。爰著斯诗。"
    },
    {
      "title": "诗",
      "poem": "听朝有暇。延命群臣。冠盖云集。樽俎星陈。"
    },
    {
      "title": "上巳篇",
      "poem": "仁风导和气。勾芒御昊春。姑洗应时月。元巳启良辰。密云荫朝日。零雨洒微尘。飞轩游九野。置酒会众宾。临川悬广幕。夹水布长茵。徘徊存往古。慷慨慕先真。朋从自远至。童冠八九人。追好舞雩庭。拟迹洙泗滨。伶人理新乐。膳夫烹时珍。八音硼礚奏。肴俎从横陈。妙舞起齐赵。悲歌出三秦。春醴逾九酝。冬清过十旬。盛时不努力。岁暮将何因。勉哉众君子。茂德景日新。高飞抚凤翼。轻举攀龙鳞。"
    },
    {
      "title": "答何劭诗三首",
      "poem": "吏道何其迫。窘然坐自拘。缨緌为徽纆。文宪焉可逾。恬旷苦不足。烦促每有馀。良朋贻新诗。示我以游娱。穆如洒清风。焕若春华敷。自昔同寮寀。於今比园庐。衰疾近辱殆。庶几并悬舆。散发重阴下。抱杖临清渠。属耳听鸎鸣。流目玩鯈鱼。从容养馀日。取乐於桑榆。洪钧陶万类。大块禀群生。明暗信异姿。静躁亦殊形。自予及有识。志不在功名。虚恬窍所好。文学少所经。忝荷既过任。白日已西倾。道长苦智短。责重困才轻。周任有遗规。其言明且清。负乘为我戒。夕惕坐自惊。是用感嘉贶。写心出中诚。发篇虽温丽。无乃违其情。驾言归外庭。放志永栖迟。相伴步园畴。春草郁郁滋。荣观虽盈目。亲友莫与偕。悟物增隆思。结恋慕同侪。援翰属新诗。永欢有馀怀。"
    },
    {
      "title": "情诗五首",
      "poem": "北方有佳人。端坐鼓鸣琴。终晨抚管弦。日夕不成音。忧来结不解。我思存所钦。君子寻时役。幽妾怀苦心。初为三载别。於今久滞淫。昔耶生户牖。庭内自成阴。翔鸟鸣翠偶。草虫相和吟。心悲易感激。俯仰泪流衿。愿托晨风翼。束带侍衣衾。明月曜清景。昽光照玄墀。幽人守静夜。回身入空帷。束带俟将朝。廓落晨星稀。寐假交精爽。觌我佳人姿。巧笑媚欢靥。联娟眸与眉。寤言增长叹。凄然心独悲。清风动帷帘。晨月叹幽房。佳人处遐远。兰室无容光。襟怀拥虚景。轻衾覆空床。居欢惜夜促。在戚怨宵长。拊枕独啸叹。感慨心内伤。君居北海阳。妾在江南阴。悬邈修涂远。山川阻且深。承欢注隆爱。结分投所钦。衔恩笃守义。万里托微心。游目四野外。逍遥独延伫。兰蕙缘情渠。繁华荫绿渚。佳人不在兹。取此欲谁与。巢居知风寒。穴处识阴雨。不曾远别离。安知慕俦侣。"
    },
    {
      "title": "感婚诗",
      "poem": "驾言游东邑。东邑纷禳禳。婚姻及良时。嫁娶避当梁。窈窕出闺女。嬿婉姬与姜。素颜发红华。美目流清扬。韡炜众亲盛。於我犹若常。譬彼暮春草。荣华不再阳。"
    },
    {
      "title": "杂诗三首",
      "poem": "晷度随天运。四时互相承。东壁正昏中。涸阴寒节升。繁霜降当夕。悲风中夜兴。朱火青无光。兰膏坐自凝。重衾无暖气。挟纩如怀冰。伏枕终遥昔。寤言莫予应。永思虑崇替。慨然独拊膺。逍遥游春宫。容与缘池阿。白苹齐素叶。朱草茂丹华。微风摇摆蕖若。层波动芰荷。荣彩曜中林。流馨入绮罗。王孙游不归。修路邈以遐。谁与玩遗芳。伫立独咨嗟。荏苒日月运。寒暑忽流易。同好逝不存。迢迢远离析。房栊自来风。户庭无行迹。蒹葭生床下。蛛蝥网四壁。怀思见不隆。感物重郁积。游雁比翼翔。归鸿知接翮。来哉彼君子。无然徒自隔。"
    },
    {
      "title": "拟古诗",
      "poem": "松生垅坂上。百尺下无枝。东南望河尾。西北隐昆崖。刚风振山籁。朋鸟夜惊离。悲凉贯年节。葱翠恒若斯。安得草木心。不怨寒暑移。"
    },
    {
      "title": "游仙诗四首",
      "poem": "云霓垂藻旒。羽袿扬轻裾。飘登清云间。论道神皇庐。箫史登凤音。王后吹鸣竽。守精味玄妙。逍遥无为墟。玉佩连浮星。轻冠结朝霞。列坐王母堂。艳体餐瑶华。湘妃咏涉江。汉女奏阳阿。乘云去中夏。随风济江湘。亹亹陟高陵。遂升玉峦阳。云娥荐琼石。神妃侍衣裳。游仙迫西极。弱水隔流沙。云榜鼓雾柂。飘忽陵飞波。"
    },
    {
      "title": "赠挚仲治诗",
      "poem": "君子有逸志。栖迟於一丘。仰荫高林茂。俯临渌水流。恬淡养玄虚。沈精研圣猷。"
    },
    {
      "title": "招隐诗二首",
      "poem": "隐士托山林。遁世以保真。连惠亮未遇。雄才屈不伸。栖迟四野外。陆沈背当时。循名掩不著。藏器待无期。羲和策六龙。弭节越崦嵫。盛年俯仰过。忽若振轻丝。"
    },
    {
      "title": "荷诗",
      "poem": "荷生绿泉中。碧叶齐如规。回风荡流雾。珠水逐条垂。照灼此金塘。藻曜君玉池。不愁世赏绝。但畏盛明移。"
    },
    {
      "title": "诗",
      "poem": "混沌无形气。奚从生两仪。元一是能分。术极焉能离。玄为谁翁子。道是谁家儿。天行自西回。日月曷东驰。"
    },
    {
      "title": "诗",
      "poem": "清晨登陇首。坎壈行山难。领阪峻阻曲。羊肠独盘桓。"
    },
    {
      "title": "诗",
      "poem": "乘马佚於野。泽雉苦於樊。役心以婴物。岂云我自然。"
    },
    {
      "title": "诗",
      "poem": "橘生湘水侧。菲陋人莫传。逢君金华宴。得在玉阶前。"
    },
    {
      "title": "诗",
      "poem": "日南出野女。群行不见夫。其状精且白。裸袒无衣襦。"
    },
    {
      "title": "诗",
      "poem": "兰径少行迹。玉台坐网丝。"
    },
    {
      "title": "诗",
      "poem": "青盖覆金鞍。樱桃含红萼。"
    }
  ],
  "潘岳": [
    {
      "title": "为贾谧作赠陆机诗",
      "poem": "肇自初创。二仪絪缊。粤有生民。伏羲始君。结绳阐化。八象成文。芒芒九有。区域以分。神农更王。轩辕承纪。画野离疆。爰封众子。夏殷既袭。宗周继祀。绵绵瓜瓞。六国互峙。强秦兼并。吞灭四隅。子婴面榇。汉祖膺图。灵献微弱。在涅则渝。三雄鼎足。孙启南吴。南吴伊何。僣号称王。大晋统天。仁风遐扬。伪孙衔璧。奉土归疆。婉婉长离。凌江而翔。长离云谁。咨尔陆生。鹤鸣九皋。犹载厥声。况乃海隅。播名上京。爰应旌招。抚翼宰庭。储皇之选。实简惟良。英英朱鸾。来自南冈。曜藻崇正。玄冕丹裳。如彼兰蕙。载采其芳。藩岳作镇。辅我京室。旋反桑梓。帝弟作弼。或云国宦。清涂攸失。吾子洗然。恬淡自逸。廊庙惟清。俊乂是延。擢应嘉举。自国而迁。齐辔群龙。光赞纳言。优游省闼。珥笔华轩。昔余与子。缱绻东朝。虽礼以宾。情通友僚。嬉娱丝竹。抚鞞舞韶。修日朗月。携手逍遥。自我离群。二周于今。虽简其面。分著情深。子其超矣。实慰我心。发言为诗。俟望好音。欲崇其高。必重其层。立德之柄。莫匪安恒。在南称柑。度北则橙。崇子锋颖。不颓不崩。"
    },
    {
      "title": "北芒送别王世胄诗五章",
      "poem": "微微发肤。受之父母。峨峨王侯。中外之首。子亲伊姑。我父惟舅。昆同瓜瓞。志齐执友。惟我王侯。风节英茂。执宪中朝。剖符名守。配作此牧。频显烦授。徐以姻掇。凉疾不就。桓桓平北。帝之宠弟。彬彬我兄。敦书悦礼。乃降厥资。训戎作楷。谁谓荼苦。其甘如荠。忠惟行本。恭惟德基。沈此旧疴。不敢屡辞。命彼仆驾。谓之舆之。如彼孙子。膑足乘轖。朱镳既扬。四辔既整。驾言饯行。告辞芒领。情有迁延。日无馀景。回辕南翔。心焉北骋。"
    },
    {
      "title": "家风诗",
      "poem": "绾发绾发。发亦鬓止。日祗日祗。敬亦慎止。靡专靡有。受之父母。鸣鹤匪和。析薪弗荷。隐忧孔疚。我堂靡构。义方既训。家道颖颖。岂敢荒宁。一日三省。"
    },
    {
      "title": "於贾谧坐讲《汉书》诗",
      "poem": "治道在儒。弘儒由人。显允鲁侯。文质彬彬。笔下摛藻。席上敷珍。前疑既辨。旧史惟新。惟新尔史。既辨尔疑。延我寮友。讲此微辞。"
    },
    {
      "title": "离合诗",
      "poem": "佃渔始化。人民穴处。意守醇朴。音应律吕。乘梓被源。卉木在野。锡鸾未设。金石拂举。害咎蠲消。吉德流普。谿谷可安。奚作栎宇。嫣然以意。焉惧外侮。熙神委命。已求多祜。叹彼季末。口出择语。谁能墨识。言丧厥所。垄亩之谚。龙潜严阻。鲜义崇乱。少长失叙。"
    },
    {
      "title": "金谷会诗",
      "poem": "遂拥朱旄。作镇淮泗。"
    },
    {
      "title": "金谷集作诗",
      "poem": "王生和鼎实。石子镇海所。亲友各言迈。中心怅有违。保以叙离思。携手游郊畿。朝发晋京阳。夕次金谷湄。回谿萦曲阻。峻阪路威夷。绿池泛淡淡。青柳何依依。滥泉龙鳞澜。激波连珠挥。前庭树沙棠。后园植乌椑。灵囿繁石榴。茂林列芳梨。饮至临华沼。迁坐登隆坻。玄醴染朱颜。但愬杯行迟。扬桴抚灵鼓。箫管清且悲。春荣谁不慕。岁寒良独希。投分寄石友。白首同。所归。"
    },
    {
      "title": "河阳县作诗二首",
      "poem": "微身轻蝉翼。弱冠忝嘉招。在疚妨贤路。再升上宰朝。猥荷公叔举。连陪厕王寮。长啸归江山。拥耒耨时苗。幽谷茂纤葛。峻严敷荣条。落英陨林趾。飞茎秀陵乔。卑高亦何常。升降在一朝。徒恨良时泰。小人道遂消。譬如野田蓬。斡流随风飘。昔倦都邑游。今掌河朔徭。登城眷南顾。凯风扬微绡。洪流何浩荡。修芒郁岧峣。谁谓晋京远。室迩身实辽。谁谓邑宰轻。令名患不劭。人生天地间。百年孰能要。颎如槁石火。瞥若截道飚。齐都无遗声。桐乡有馀谣。福谦在纯约。害盈由矜骄。虽无君人德。视民庶不恌。日夕阴云起。登城望洪河。川气冒山领。惊湍激严阿。归雁暎兰畤。游鱼动圆波。鸣蝉厉寒音。时菊耀秋华。引领望京室。南路在伐柯。大厦缅无觌。崇芒郁嵯峨。总总都邑人。扰扰俗化讹。依水类浮萍。寄松似悬萝。朱博纠舒慢。楚风被琅邪。曲蓬何以直。托身依业麻。黔黎竟何常。政成在民和。位同单父邑。愧无子贱歌。岂敢陋微官。但恐忝所荷。"
    },
    {
      "title": "在怀县作诗二首",
      "poem": "南陆迎修景。朱明送末垂。初伏启新节。隆暑方赫羲。朝想庆云兴。夕迟白日移。挥汗辞中宇。登城临清池。凉飚自远集。轻襟随风吹。灵圃耀华果。通衢列高椅。瓜瓞蔓长苞。姜芋纷广畦。稻栽肃芊芊。黍苗何离离。虚薄乏时用。位微名日卑。驱役宰两邑。政绩竟无施。自我违京辇。四载迄于斯。器非廊庙姿。屡出固其宜。徒怀越鸟志。眷恋想南枝。春秋代迁逝。四运纷可喜。宠辱易不惊。恋本难为思。我来冰未泮。时暑忽隆炽。感此还期淹。叹彼年往驶。登城望郊甸。游目历朝寺。小国寡民务。终日寂无事。白水过庭激。绿槐夹门植。信美非吾土。祗搅怀归志。眷然顾巩洛。山川邈离异。愿言旋旧乡。畏此简书忌。祗奉社稷守。恪居处职司。"
    },
    {
      "title": "内顾诗二首",
      "poem": "静居怀所欢。登城望四泽。春草郁青青。桑柘何奕奕。芳林振朱荣。渌水激素石。初征冰未泮。忽焉振絺绤。漫漫三千里。迢迢远行客。驰情恋朱颜。寸阴过盈尺。夜愁极清晨。朝悲终日夕。山川信悠永。愿言良弗获。引领讯归云。沈思不可释。独悲安所慕。人生若朝露。绵邈寄绝域。眷恋想平素。尔情既来追。我心亦还顾。形体隔不达。精爽交中路。不见山上。松。隆冬不易故。不见陵涧。柏。岁寒守一度。无谓希见疏。在远分弥固。"
    },
    {
      "title": "悼亡诗三首",
      "poem": "荏苒冬春谢。寒暑忽流易。之子归穷泉。重壤永幽隔。私怀谁克从。淹留亦何益。黾勉恭朝命。回心反初役。望庐思其人。入室想所历。帏屏无仿佛。翰默有馀迹。流芳未及歇。遗挂犹在壁。怅怳如或存。回遑忡惊惕。如彼翰林鸟。双栖一朝支。如彼游川鱼。比目中路析。春风缘隟来。晨留承檐滴。寝息何时忘。沈忧日盈积。庶几有时衰。庄缶犹可击。皎皎窗中月。照我室南端。清商应秋至。溽暑随节阑。凛凛凉风升。始觉夏衾单。岂曰无重纩。谁与同岁寒。岁寒无与同。朗月何胧胧。展转盻枕席。长簟竟床空。床空委清尘。室虚来悲风。独无李氏灵。仿佛睹尔容。抚衿长欢息。不觉涕沾胸。沾胸安能已。悲怀从中起。寝兴目存形。遗音犹在耳。上惭东门吴。下愧蒙《庄子》。赋诗欲言志。此志难具纪。命也可奈何。长戚自令鄙。曜灵运天机。四节代迁逝。凄凄朝露凝。烈烈夕风厉。奈何悼淑俪。仪容永潜医。念此如昨日。谁知已卒岁。改服从朝政。哀心寄私制。茵帱张故房。朔望临尔祭。尔祭讵几时。朔望忽复尽。衾裳一毁撤。千载不复引。亹亹期月周。戚戚弥相愍。悲怀感物来。泣涕应情陨。驾言陟东阜。望坟思纡轸。徘徊墟墓间。欲去复不忍。徘徊不忍去。徙倚步踟蹰。落叶委埏侧。枯荄带坟隅。孤魂独茕茕。安知灵与无。投心遵朝命。挥涕强就车。谁谓帝宫远。路极悲有馀。"
    },
    {
      "title": "杨氏七哀诗",
      "poem": "漼如叶落树。邈若雨绝天。雨绝有归云。页落何时连。山气冒冈领。长风鼓松柏。堂虚闻鸟声。室暗如日夕。昼愁奄逮昏。夜思忽终昔。展转独悲穷。泣下沾枕席。人居天地间。飘若远行客。先后讵能几。谁能弊金石。"
    },
    {
      "title": "思子诗",
      "poem": "造化甄品物。天命代虚盈。奈何念稚子。怀奇陨幼龄。追想存仿佛。感道伤中情。一往何时还。千载不复生。"
    },
    {
      "title": "东郊诗",
      "poem": "出自东郊。忧心摇摇。遵彼莱田。言采其樵。"
    },
    {
      "title": "鲁公诗",
      "poem": "如地之载。如天之临。"
    },
    {
      "title": "诗",
      "poem": "成都贵素质。酒泉称白丽。红紫夺夏藻。裁芳掩春蕙。柳条恒着地。弱柳荫修衢。依水类浮萍。倚松如悬萝。"
    },
    {
      "title": "阁道谣",
      "poem": "阁道东有大牛。王济鞅。裴楷輶。和峤刺促不得休。夏侯冲"
    }
  ],
  "石崇": [
    {
      "title": "大雅吟",
      "poem": "堂堂太祖。渊弘其量。仁格宇宙。义风遐畅。启土万里。志在翼亮。三分有二。周文是尚。於穆武王。奕世载聪。钦明冲默。文思允恭。武则不猛。化则时雍。庭有仪凤。郊有游龙。启路千里。万国率从。荡清吴会。六合乃同。百姓仰德。良史书功。超越三代。唐虞比踪。"
    },
    {
      "title": "楚妃叹",
      "poem": "歌辞楚妃叹。莫知其所由。楚之贤妃。能立德著勋。垂名於后。唯樊姬焉。故今欢咏之声。永世不绝。荡荡大楚。跨土万里。北据方城。南接交趾。西抚巴汉。东被海涘。五侯九伯。是疆是理。矫矫庄王。渊渟岳峙。冕旒垂精。充纩塞耳。韬光戢曜。潜默恭己。内委樊姬。外任孙子。猗猗樊姬。体道履信。既绌虞丘。九女是进。杜绝邪佞。广启令胤。割欢抑宠。居之不吝。不吝实难。可谓知几。化自近始。著於闺闱。光佐霸业。迈德扬威。群后列辟。式瞻洪规。譬彼江海。百川咸归。万邦作歌。身没名飞。"
    },
    {
      "title": "王明君辞",
      "poem": "我本汉家子。将适单于庭。辞诀未及终。前驱已抗旌。仆御涕流离。辕马为悲鸣。哀郁伤五内。泣泪沾朱缨。行行日已远。遂造匈奴城。延我於穹庐。加我阏氏名。殊类非所安。虽贵非所荣。父子见凌辱。对之惭且惊。杀身良不易。默默以苟生。苟生亦何聊。积思常愤盈。愿假飞鸿翼。弃之以遐征。飞鸿不我顾。伫立以屏营。昔为匣中玉。今为粪上英。朝华不足欢。甘与秋草并。传语后世人。远嫁难为情。"
    },
    {
      "title": "思归引",
      "poem": "思归引。归河阳。假余翼鸿鹤高飞翔。经芒阜。济河梁。望我旧馆心悦康。清渠激。鱼彷徨。雁惊溯波群相将。终日周览乐无方。登云阁。列姬姜。拊丝竹。叩宫商。宴华池。酌玉觞。"
    },
    {
      "title": "思归叹",
      "poem": "登城隅兮临长江。极望无涯兮思填胸。鱼瀺灂兮鸟缤翻。泽雉游凫兮戏中园。秋风厉兮鸿雁征。蟋蟀嘈嘈兮晨夜鸣。落叶飘兮枯枝竦。百草零落兮覆畦垅。时光逝兮年易尽。感彼岁暮兮怅自愍。廓羁旅兮滞野都。愿御北风兮忽归徂。惟金石兮幽且清。林郁茂兮芳卉盈。玄泉流兮萦丘阜。阁馆萧寥兮荫业柳。吹长笛兮弹五弦。高歌凌云兮乐馀年。舒篇卷兮与圣谈。释冕投绂兮希鼓聃。超逍遥兮绝尘埃。福亦不至兮祸不来。"
    },
    {
      "title": "答曹嘉诗",
      "poem": "昔常接羽仪。俱游青云中。敦道训胄子。儒化涣以融。同声无异响。故使恩爱隆。岂惟敦初好。款分在令终。孔不陋九夷。老氏适西戎。逍遥沧海隅。可以保王躬。世事非所务。周公不足梦。玄寂令神王。是以守至冲。"
    },
    {
      "title": "赠棘腆诗",
      "poem": "久官无成绩。栖迟於徐方。寂寂守空城。悠悠思故乡。恂恂二三贤。身远屈龙光。携手沂泗间。遂登舞雩堂。文藻譬春华。谈话犹兰芳。消忧以觞醴。娱耳以名娼。博弈逞妙思。弓夭威边疆。"
    },
    {
      "title": "答棘腆诗",
      "poem": "言念将别。睹物伤情。赠尔话言。要在遗名。惟此遗名。可以全生。"
    },
    {
      "title": "赠欧阳建诗",
      "poem": "文藻譬春华。谈话如芳兰。"
    },
    {
      "title": "还京诗",
      "poem": "迅风翼华盖。飘遥若鸿飞。"
    }
  ],
  "缪袭": [
    {"title":"挽歌诗",
    "poem":"生时游国都。死没弃中野。朝发高堂上。暮宿黄泉下。白日入虞渊。悬车息驷马。造化虽神明。安能复存我？形容稍歇灭。齿发行当堕。自古皆有然。谁能离此者。"
  }
],
  "欧阳建": [
    {
      "title": "答石崇赠诗",
      "poem": "於铄我舅。明德塞违。俾扞东藩。在徐之邳。载播其惠。载扬其威。济宽惟猛。方夏以绥。光启先业。增曜重晖。咨余冲人。艰苦攸离。过庭无闻。顽固匪移。寔赖慈诲。导之轨仪。仰遵嘉咏。俯蹈明规。如葛斯蔓。如樛之垂。旋机回度。逝者如流。日与月与。稔冉代周。自我之旷。载履春秋。瞻望遐路。邈矣其悠。心之云慕。思结绸缪。人亦有言。爱而勿劳。谁谓河广。曾不容刀。乃徂来迈。适此西郊。在乾之二。爰著兹爻。我遘君子。仰之弥高。严严其高。即之惟温。居盈思冲。在贵忘尊。纵酒嘉燕。自明及昏。无幽不研。靡奥不论。人乐其量。士感其敦。"
    },
    {
      "title": "临终诗",
      "poem": "伯阳适西戎。孔子欲居蛮。苟怀四方志。所在可游盘。况乃遭屯蹇。颠沛遇灾患。古人达机兆。策马游近关。咨余冲且暗。抱责守微官。潜图密已构。成此祸福端。恢恢六合间。四海一何宽。天网布纮纲。投足不获安。松柏隆冬悴。然后知岁寒。不涉太行险。谁知斯路难。真伪因事显。人情难豫关。穷达有定分。慷慨复何叹。上负慈母恩。痛酷摧心肝。下顾所怜女。恻恻心中酸。二子弃若遗。念皆遘凶残。不惜一身死。惟此如循环。执纸五情塞。挥笔涕汍澜。"
    }
  ],
  "何劭": [
    {
      "title": "洛水祖王公应诏诗",
      "poem": "穆穆圣王。体此慈仁。友于之至。通于明神。游宴绸缪。情恋所亲。薄云饯之。于洛之滨。嵩崖严严。洪流汤汤。春风动衿。归雁和鸣。我后响客。鼓瑟吹笙。举爵惟别。闻乐伤情。嘉宴既终。白日西归。群司告旋。鸾舆整绥。我皇重离。顿辔骖騑。临川永叹。酸涕沾颐。崇恩感物。左右同悲。"
    },
    {
      "title": "赠张华诗",
      "poem": "四时更代谢。悬象迭卷舒。暮春忽复来。和风与节俱。俯临清泉涌。仰观嘉木敷。周旋我陋圃。西瞻广武庐。既贵不忘俭。处有能存无。镇俗在简约。树塞焉足摹。在昔同班司。今者并园墟。私愿偕黄发。逍遥综琴书。举爵茂阴下。携手共踌躇。奚用遗形骸。忘筌在得鱼。"
    },
    {
      "title": "游仙诗",
      "poem": "青青陵上松。亭亭高山柏。光色冬夏茂。根柢无菜凋落。吉士怀真心。悟物思远托。扬志玄云际。流目瞩严石。羡昔王子乔。友道发伊洛。迢遽陵峻岳。连翩御飞鹤。抗迹遗万里。岂恋生民乐。长怀慕仙类。眇然心绵邈。"
    },
    {
      "title": "杂诗",
      "poem": "秋风乘夕起。明月照高树。闲房来清气。广庭发晖素。静寂怆然叹。惆怅出游顾。仰视垣上草。俯察阶下露。心虚体自轻。飘遥若仙步。瞻彼陵上柏。想与神人遇。道深难可期。精微非所慕。勤思终遥夕。永言写情虑。"
    },
    {
      "title": "诗",
      "poem": "亮无风云会。安能袭尘轨。"
    }
  ],
  "陆机": [
    {
      "title": "短歌行",
      "poem": "置酒高堂。悲歌临觞。人寿几何。逝如朝霜。时无重至。华不再阳。苹以春晖。兰以秋芳。来日苦短。去日苦长。今我不乐。蟋蟀在房。乐以会兴。悲以别章。岂曰无感。忧为子忘。我酒既旨。我肴既臧。短歌有咏。长夜无荒。"
    },
    {
      "title": "秋胡行",
      "poem": "道虽一致。涂有万端。吉凶纷蔼。休咎之源。人鲜知命。命未易观。生亦何惜。功名所勤。"
    },
    {
      "title": "陇西行",
      "poem": "我静如镜。民动如烟。事以形兆。应以象悬。岂曰无才。世鲜兴贤。"
    },
    {
      "title": "日出东南隅行",
      "poem": "扶桑升朝晖。照此高台端。高台多妖丽。睿房出清颜。淑貌耀皎日。惠心清且闲。美目扬玉泽。蛾眉象翠翰。鲜肤一何润。秀色若可餐。窈窕多容仪。婉媚巧笑言。暮春春服成。粲粲绮与纨。金雀垂藻翘。琼佩结瑶璠。方驾扬清尘。濯足洛水澜。蔼蔼风云会。佳人一何繁。南崖充罗幕。北渚盈軿轩。清川含藻景。高岸被华丹。馥馥芳袖挥。冷冷纤指弹。悲歌吐清响。雅舞播幽兰。丹唇含九秋。妍迹陵七盘。赴曲迅惊鸿。蹈节如集鸾。绮态随颜变。沈姿无定源。俯仰纷阿那。顾步咸可欢。遗芳结飞飙。浮景映清湍。冶容不足咏。春游良可叹。"
    },
    {
      "title": "挽歌诗三首",
      "poem": "卜择考休贞。嘉命咸在兹。夙驾警徒御。结辔顿重基。龙被广柳。前驱矫轻旗。殡宫何嘈嘈。哀响沸中闱。中闱且勿让。听我薤露诗。死生各异伦。祖载当有时。舍爵两楹位。启殡进灵轜。饮饯觞莫举。出宿归无期。帷衽旷遗影。栋宇与子辞。周亲咸奔凑。友朋自远来。翼翼飞轻轩。骎骎策素骐。按辔遵长薄。送子长夜台。呼子子不闻。泣子子不知。叹息重榇侧。念我畴昔时。三秋犹足收。万世安可思。殉没身易亡。救子非所能。含言言哽咽。挥涕涕流离。流离亲友思。惆怅神不泰。素骖伫轜轩。玄驷骛飞盖。哀鸣兴殡宫。回迟悲野外。魂舆寂无响。但见冠与带。备物象平生。长旌谁为旆。悲风徽行轨。倾云结流霭。振策指灵丘。驾言从此逝。重阜何崔嵬。玄庐窜其间。磅礴立四极。穹隆放苍天。侧听阴沟涌。卧观天进悬。圹宵何寥廓。大暮安可晨。人往有返岁。我行无归年。昔居四民宅。今托万鬼邻。昔为七尺躯。今成灰与尘，金玉素所佩。鸿万鬼邻。昔为七尺躯。今成灰与尘。金玉素所佩。鸿毛今不振。丰肌响蝼蚁。妍姿永夷泯。寿堂延魑魅。虚无自相宾。蝼蚁尔何怨。魑魅我何亲。拊心痛荼毒。永叹莫为陈。"
    },
    {
      "title": "庶人挽歌辞",
      "poem": "死生各异方。照非神色袭。贵贱礼有差。外相盛已集。魂衣何盈盈。旟旐何习习。父母拊棺号。兄弟扶筵粒。灵轜动轇。龙首矫崔嵬。挽歌挟毂唱。嘈嘈一何悲。浮云中容与。飘风不能回。渊鱼仰失梁。征鸟俯坠飞。念彼平生时。延宾陟此帏。宾阶有邻迹。我降无登辉。"
    },
    {
      "title": "庶人挽歌辞",
      "poem": "陶犬不知吠。瓦鸡焉能鸣。安寝重丘下。仰闻板筑声。埏埴为涂车。束薪作萏灵。"
    },
    {
      "title": "王侯挽歌辞",
      "poem": "辞孤魂虽有识。良接难为符。操心玄芒内。注血治鬼区。"
    },
    {
      "title": "挽歌辞",
      "poem": "在昔良可悲。魂往一何慼。念我平生时。人道多拘役。五常侵轨仪。夕气牵徽墨。随和之良聘。枝或鸩毒。"
    },
    {
      "title": "长歌行",
      "poem": "逝矣经天日。悲哉带地川。寸阴无停晷。尺波岂徒旋。年往迅劲矢。时来亮急弦。远期鲜克及。盈数固希全。容华夙夜零。体泽坐自捐。兹物苟难停。吾寿安得延。俯仰逝将过。倏急几何间。慷慨亦焉诉。天道良自然。但恨功名薄。竹帛无所宣。迨及岁未暮。长歌乘我闲。"
    },
    {
      "title": "君子行",
      "poem": "天道夷且简。人道险而难。休咎相乘蹑。翻覆若波澜。去疾苦不远。疑似实生患。近火固宜热。履冰岂恶寒。掇蜂灭天道。拾尘惑孔颜。逐臣尚何有。弃友焉足叹。福钟恒有兆。祸集非无端。天损未易辞。人益犹可欢。朗鉴岂远假。取之在倾冠。近情苦自信。君子防未然。"
    },
    {
      "title": "从军行",
      "poem": "苦哉远征人。飘飘穷四遐。南陟五领巅。北戍长城阿。深五臣作谿。谷邈无底。崇山郁嵯峨。奋臂攀乔木。振迹涉流沙。隆暑固已惨。凉风严且苛。夏条集鲜澡。寒冰结冲波。胡马如云屯。越旗亦星罗。飞锋无绝影。鸣镝自相和。朝食不免胄。夕息常负戈。苦哉远征人。抚心悲如何。"
    },
    {
      "title": "苦寒行",
      "poem": "北游幽朔城。凉野多险难。俯入穷谷底。仰陟高山盘。凝冰结重磵。积雪被长峦。阴雪兴严侧。悲风鸣树端。不睹白日景。但闻寒鸟喧。猛虎凭林啸。玄猿临岸欢。夕宿乔木下。惨怆恒鲜欢。渴饮坚冰浆。饥待零露餐。离思固已久。寤寐莫与言。剧哉行役人。慊慊恒苦寒。"
    },
    {
      "title": "豫章行",
      "poem": "汛舟清川渚。遥望高山阴。川陆殊涂轨。懿亲将远寻。三荆欢同株。四鸟悲异林。乐会良自古。悼别岂独今。寄世将几何。日昃无停阴。前路既已。后涂随年侵。促促薄暮景。亹亹鲜克禁。曷为复以兹。曾是怀苦心。远节婴物浅。近情能不深。行矣保嘉福。景绝继以音。"
    },
    {
      "title": "长安有狭邪行",
      "poem": "伊洛有歧路。歧路交朱轮。轻盖承华景。腾步蹑飞尘。鸣玉岂朴儒。凭轼皆俊民。烈心厉劲秋。丽服鲜芳春。余本倦游客。豪彦多旧亲。倾盖承芳讯。欲鸣当及晨。守一不足矜。歧路良可遵。规行无旷迹。矩步岂逮人。投足绪已尔。四时不必循。将遂殊涂轨。要子同归津。"
    },
    {
      "title": "塘上行",
      "poem": "江蓠生幽渚。微芳不足宣。被蒙风雨会。移居华池边。发藻玉台下。垂影沧浪渊。沾润既已渥。结根奥且坚。四节逝不处。繁华难久鲜。淑气与时殒。馀芳随风捐。天道有迁易。人理无常全。男欢智倾愚。女爱衰避妍。不惜微躯退。但惧苍蝇前。愿君广末光。照妾薄暮年。"
    },
    {
      "title": "折扬柳行",
      "poem": "邈矣垂天景。壮哉奋地雷。丰隆岂久响。华光但西聩。日落似有竟。时逝恒若催。仰悲朗月运。坐观璇盖回。盛门无再入。衰房莫苦开。人生固已短。出处鲜为谐。慷慨惟昔人。兴此千载怀。升龙悲绝处。葛藟变条枚。寤寐岂虚叹。曾是感与榷。弭意无足欢。愿言有馀哀。"
    },
    {
      "title": "饮马长城窟行",
      "poem": "驱马陟阴山。山高马不前。往问阴山候。劲虏在燕然。戎车无停轨。旌旆屡徂迁。仰凭积雪严。俯涉坚冰川。冬来秋未反。去家邈以绵。猃狁亮未夷。征人岂徒旋。末德争称鸣。凶器无两全。师克薄赏行。军没微躯捐。将遵甘陈迹。收功单于旃。振旅劳归士。受爵藁街传。"
    },
    {
      "title": "门有车马客行",
      "poem": "门有车马客。驾言发故乡。念君久不归。濡迹涉江湘。投袂赴门涂。揽衣不及裳。拊膺携客泣。掩泪叙温凉。借问邦族间。恻怆论存亡。亲友多零落。旧齿皆凋丧。市朝互迁易。城阙或丘荒。坟垄日月多。松柏郁芒芒。天道信崇替。人生安得长。慷慨惟平生。俯仰独悲伤。"
    },
    {
      "title": "棹歌行",
      "poem": "迟迟暮春日。天气柔且嘉。元吉降初巳。濯秽游黄河。龙舟浮鹢首。羽旗藻葩。乘风宣飞景。逍遥戏中波。名讴激清唱。榜人纵棹歌。投纶沈洪川。飞缴入紫霞。"
    },
    {
      "title": "太山吟",
      "poem": "太山一何高。迢迢造天庭。峻极周已远。曾云郁冥冥。梁甫亦有馆。蒿里亦有亭。幽涂延万鬼。神房集百灵。长吟太山侧。慷慨激楚声。"
    },
    {
      "title": "梁甫吟",
      "poem": "玉衡既已骖。羲和若飞凌。四运循环转。寒暑自相承。冉冉年时暮。迢迢天路徵。招摇东北指。大火西南升。悲风无绝响。玄云互相仍。丰冰凭川结。零露弥天凝。年命时相逝。庆云鲜克乘。履信多愆期。思顺焉足凭。慷慨临川响。非此孰为兴。哀吟梁甫巅。慷慨独拊膺。"
    },
    {
      "title": "东武吟行",
      "poem": "投迹短世间。高步长生闱。濯发冒云冠。浣身被羽衣。饥从韩众餐。寒就佚女栖。"
    },
    {
      "title": "班婕妤",
      "poem": "婕妤去辞宠。淹留终不见。寄情在玉阶。托意惟团扇。春苔暗阶除。秋草芜高殿。黄昏履綦绝。愁来空雨面。"
    },
    {
      "title": "驾言出北阙行",
      "poem": "驾言出北阙。踯躅遵山陵。长松何郁郁。丘墓互相承。念昔徂殁子。悠悠不可胜。安寝重冥庐。天壤莫能兴。人生何所促。忽如朝露凝。辛苦百年间。戚戚如履冰。仁智亦何补。迁化有明徵。求仙鲜克仙。太虚不可凌。良会罄美服。对酒宴同声。"
    },
    {
      "title": "君子有所思行",
      "poem": "命驾登北山。延伫望城郭。廛里一何盛。街巷纷漠漠。甲第崇高闼。洞房结阿阁。曲池何湛湛。清川带华薄。邃宇列绮窗。兰室接罗幕。淑貌色斯升。哀音承颜作。人生诚行迈。容华随年落。善哉膏梁士。营生奥且博。宴安消灵根。酖毒不可恪。无以肉食资。取笑葵与藿。"
    },
    {
      "title": "壮哉行",
      "poem": "萋萋春草生。王孙犹有情。差池燕始飞。夭袅桃始荣。灼灼桃悦色。飞飞燕弄声。檐上云结阴。涧下风吹清。幽树虽改观。终始在初生。松茑欢蔓延。樛葛欣累萦。眇然游宦子。悟言来未并。鼻感改朔气。心伤变节荣。侘傺岂徒然。澶漫绝音形。风来不可托。鸟去岂为听。"
    },
    {
      "title": "悲哉行",
      "poem": "游客芳春林。春芳伤客心。和风飞清响。鲜云垂薄阴。蕙草饶淑气。时鸟多好音。翩翩鸣鸠羽。喈喈苍庚吟。幽兰盈通谷。长秀被高岑。女萝亦有托。蔓葛亦有寻。伤哉客游士。忧思一何深。目感随气草。耳悲咏时禽。寤寐多远念。缅然若飞沈。愿托归风响。寄言遗所钦。"
    },
    {
      "title": "齐讴行",
      "poem": "营丘负海曲。沃野爽且平。洪川控河济。崇山入高冥。东被姑尢侧。南界联摄城。海物错万类。陆产尚千名。孟诸吞楚梦。百二侔秦京。惟师恢东表。桓后定周倾。天道有迭代。人道无久盈。鄙哉牛山叹。未及至人情。爽鸠苟已徂。吾子安得停。行行将复去。长存非所营。"
    },
    {
      "title": "吴趋行",
      "poem": "楚妃且勿叹。齐娥且莫讴。四坐并清听。听我歌吴趋。吴趋自有始。请从阊门起。阊门何峨峨。飞阁跨通波。重栾承游极。回轩启曲阿。蔼蔼庆云被。冷冷鲜风通。山泽多藏育。土风清且嘉。泰伯导仁风。仲雍扬其波。穆穆延陵子。灼灼光诸华。王迹聩阳九。帝功兴四遐。大皇自富春。矫手顿世罗。邦彦应运兴。粲若春林葩。属城咸有士。吴邑最为多。八族未足侈。四姓实名家。文德熙淳懿。武功侔山河。礼让何济济。流化自滂沱。淑美难穷纪。商榷为此歌。"
    },
    {
      "title": "前缓声歌",
      "poem": "游仙聚灵族。高会层城阿。长风万里举。庆云郁嵯峨。宓妃兴洛浦。王韩起太华。北徵瑶台女。南要湘川娥。肃肃霄驾动。翩翩翠盖罗。羽旗栖琼鸾。玉衡吐鸣和。太容挥高弦。洪崖发清歌。献酬既已周。轻举乘紫霞。揔辔扶桑枝。濯足汤谷波。清辉溢天门。垂庆惠皇家。"
    },
    {
      "title": "董桃行",
      "poem": "和风习习薄林。柔条布叶垂阴。鸣鸠拂羽相寻。仓庚喈喈弄音。感时悼逝伤心。日月相追周旋。万里倏忽几年。人皆冉冉西迁。盛时一往不还。慷慨乖念凄然。昔为少年无忧。常郄秉烛夜游。翩翩宵征何求。于今知此有由。但为老去年遒。盛固有衰不疑。长夜冥冥无期。何不驱驰及时。聊乐永日自怡。赍此遗情何之。人生居世为安。岂若及时为欢。世道多故万端。忧虑纷错交颜。老行及之长叹。"
    },
    {
      "title": "上留田行",
      "poem": "嗟行人之蔼蔼。骏马陟原风驰。轻舟泛川雷迈。寒往暑来相寻。零雪霏霏集宇。悲风徘徊入襟。岁华冉冉方除。我思缠绵未纾。感时悼逝凄如。"
    },
    {
      "title": "燕歌行",
      "poem": "四时代序逝不追。寒我习习落叶飞。蟋蟀在堂露盈墀。念君远游常苦悲。君何缅然久不归。贱妾悠悠心无违。白日既没明灯辉。夜禽赴林匹鸟栖。双鸠关关宿河湄。忧来感物涕不晞。非君之念思为谁。别日何早会何迟。"
    },
    {
      "title": "猛虎行",
      "poem": "渴不饮盗泉水。热不息恶木阴。恶木岂无枝。志士多苦心。整驾肃时命。杖策将远寻。饥食猛虎窟。寒栖野雀林。日归功未建。时往岁载阴。崇云临岸骇。鸣条随内吟。静言幽谷底。长啸高山岑。急弦无懦响。亮节难为音。人生诚未易。曷云开此衿。眷我耿介怀。俯仰愧古今。"
    },
    {
      "title": "鞠歌行",
      "poem": "朝云升。应龙攀。乘风远游腾云端。鼓钟歇。岂自欢。急弦高张思和弹。时希值。年夙愆。循己虽易人知难。王阳登。贡公欢。罕生既没国子叹。嗟千载。岂虚言。邈矣远念情忾然。"
    },
    {
      "title": "顺东西门行",
      "poem": "出西门。望天庭。阳谷既虚崦嵫盈。感朝露。悲人生。逝者若斯安得停。桑枢戒。蟋蟀鸣。我今不乐岁聿征。迨未暮。及时平。置酒高堂宴友生。激郎笛。弹哀筝。取乐今日尽欢情。"
    },
    {
      "title": "日重光行",
      "poem": "日重光。奈何天回薄。日重光。冉冉其游如飞征。日重光。今我日华华之盛。日重光。倏忽过。亦安停。日重光。盛往衰。亦必来。日重光。譬如四时。固恒相催。日重光。惟命有分可营。日重光。但惆怅才志。日重光。身没之后无遗名。"
    },
    {
      "title": "月重轮行",
      "poem": "人生一时。月重轮。盛年安可持。月重轮。吉凶倚伏。百年莫我与期。临川曷悲悼。兹去不从肩。月重轮。功名不勖之。善哉。古人扬声。敷闻九服。身名流何穆。既自才难。既嘉运。亦易愆。俯仰行老。存没将何所观。志士慷慨独长叹。独长叹。"
    },
    {
      "title": "百年歌十首",
      "poem": "一十时。颜如蕣华晔有晖。体如飘风行如飞。娈彼孺子相追随。终朝出游薄暮归。六情逸豫心无违。清酒将炮奈乐何。清酒将炙奈乐何。二十时。肤体彩泽人理成。美目淑貌灼有荣。被服冠带丽且清。光车骏马游都城。高谈雅步何盈盈。清酒将炙奈乐何。清酒将炙奈乐何。三十时。行成名立有令闻。力可扛鼎志干云。食如漏卮气如熏。辞家观国综典文。高冠素带焕翩纷。清酒将炙奈乐何。清酒将炙奈乐何。四十时。体力克壮志方刚。跨州越郡还帝乡。出入承蝗拥大珰。清酒将炙奈乐何。清酒将炙奈乐何。五十时。荷旄仗节镇邦家。彭钟嘈囋赵女歌。罗衣綷粲金翠华。言笑雅舞相经过。清酒将炙奈乐何。清酒将炙奈乐何。六十时。年亦耆艾业亦隆。骖驾四牡入紫宫。轩冕婀那翠云中。子孙昌盛家道丰。清酒将炙奈乐何。清酒将炙奈乐何。七十时。精爽颇损膂力愆。清水明镜不欲观。临乐对酒转无欢。揽形修发独长叹。八十时。明已损目聪去耳。前言往行不复纪。辞官致禄归桑梓。安车驷马入旧里。乐事告张局面事始。九十时。日告耽瘁月告衰。形体虽是志意非。言多谬误心多悲。子孙朝拜或问谁。指景玩日虑安危。感念平生泪交挥。百岁时。盈数已登肌肉单。四支百节还相患。目若浊镜口垂涎。呼吸频蹙反侧难。茵褥滋味不复安。"
    },
    {
      "title": "放歌行",
      "poem": "容华夙夜零。无故自消歇。"
    },
    {
      "title": "赠顾令文为宜春令诗",
      "poem": "蔼蔼芳林。有集惟狱。亹亹明哲。在彼鸿族。沦心浑无。游精大朴。播我徽猷。彼振玉。彼玉之振。光于厥潜。大明贞观。重泉匪深。我有好爵。相尔在阴。翻飞名都。宰物于南。礼弊则伪。朴散在华。人之秉夷。则是惠和。变风兴教。非德伊何。我友敬矣。俾人作歌。交道虽博。好亦勤止。比志同契。惟予与子。三川既旷。江亦永矣。悠悠我思。托迈千里。吉甫之役。清风既沈。非子之艳。诗谁云寻。我来自东。贻其好音。岂有桃李。恧子琼琛。将子无矧。属之翰林。娈彼静女。此惟我心。"
    },
    {
      "title": "赠武昌太守夏少明诗",
      "poem": "穆穆君子。明德允迪。拊翼负海。翻飞上国。天子命之。曾是在服。西逾崤冈。北临河曲。尔政既均。尔化既淳。旧清孔修。德以振人。雍雍鸣鹤。亦闻于天。释厥缁衣。爰集崇贤。羽仪既奋。令问不已。庆云烟煴。鸿渐载起。峨峨紫闼。侯戾侯止。彤管有炜。纳言崇祉。既考尔工。将胙尔庸。六君有命。俾守于东。允文允武。威灵以隆。之子于迈。介夫在戎。悠悠武昌。在江之隈。吴未丧师。为蕃为畿。惟此惠君。人胥攸希。弈弈重光。照尔绣衣。人道靡常。高会难期。之子于远。曷云归哉。心乎爱矣。永言怀之。瞻彼江介。惟用作诗。"
    },
    {
      "title": "皇太子宴玄圃宣猷堂有令赋诗",
      "poem": "太子宴朝士於宣猷堂。遂命机赋诗。三正迭绍。洪圣启运。自昔哲王。先天而顺。群辟崇替。降及近古。黄晖既渝。素灵承祜。乃眷斯顾。祚之宅土。三后始基。世武丕承。协风旁骇。天晷仰澄。淳曜六合。皇庆攸兴。自彼河汾。奄齐七政。时文惟晋。世笃其圣。钦翼昊天。对扬成命。九区克咸。讴歌以咏。皇上纂隆。经教弘道。于化既丰。在工载考。俯厘庶绩。仰荒大造。仪刑祖宗。妥绥天保。笃生我后。克明克秀。体辉重光。承规景数。茂德渊冲。天姿玉裕。蕞尔小臣。邈彼荒遐。弛厥负担。振缨承华。匪愿伊始。惟命之嘉。"
    },
    {
      "title": "赠冯文罴迁斥丘令诗",
      "poem": "於皇圣世。时文惟晋。受命自天。奄有黎献。阊阖既辟。承华再建。明明在上。有集惟彦。奕奕冯生。哲问允迪。天保定子。靡德不铄。迈心玄旷。矫志崇邈。遵彼承华。其容灼灼。嗟我人斯。戢翼江潭。有命集止。翻飞自南。出自幽谷。及尔同林。双情交映。遗物识心。人亦有言。交道实难。有頍者弁。千载一弹。今我与子。旷世齐欢。利断金石。气惠秋兰。群黎未绥。帝用勤止。我求明德。肆于百里。佥曰尔谐。俾民是纪。乃眷北徂。对扬帝祉。畴昔之游。好合缠绵。借曰未给。亦既三年。居陪华幄。出从朱轮。方骥齐镳。比迹同尘。之子既命。四牡项领。遵涂远蹈。腾轨高骋。庆云扶质。清风承景。嗟我怀人。其迈惟永。否泰有殊。穷达有违。及子春华。从尔秋晖。逝将去我。陟彼朔陲。非子之念。心孰为悲。"
    },
    {
      "title": "答贾谧诗",
      "poem": "余昔为太子洗马。鲁公贾长渊以散骑常侍侍东宫积年。余出补吴王郎中令。元康六年入为尚书郎。鲁公赠诗一篇。作此答之云尔。伊昔有皇。肇济黎蒸。先天创物。景命是膺。降及群后。迭毁迭兴。邈矣终古。崇替有徵。在汉之季。皇纲幅裂。大辰匿晖。金虎曜质。雄臣驰鹜。义夫赴节。释位挥戈。言谋王室。王室之乱。靡邦不泯。如彼坠景。曾不可振。乃眷三哲。俾乂斯民。启土虽难。改物承天。爰兹有魏。即宫天邑。吴实龙飞。刘亦岳立。干戈载扬。俎豆载戢。民劳师兴。国玩凯入。天厌霸德。黄祚告衅。狱讼违魏。讴歌适晋。陈留归蕃。我皇登禅。庸岷嵇颡。三江改献。赫矣隆晋。奄宅率土。对扬天人。有秩斯祜。惟公太宰。光翼二祖。诞育洪胄。纂戎于鲁。东朝既建。淑问峨峨。我求明德。济同以和。鲁公戾止。衮服委蛇。思媚皇储。高步承华。昔我逮兹。时惟下僚。及子栖迟。同林异条。年殊志比。服舛义稠。游跨三春。情固二秋。祗承皇命。出纳无违。往践蕃朝。来步紫微。升降秘阁。我服载晖。孰云匪惧。仰肃明威。分索则易。携手实难。念昔良游。兹焉永叹。公之云感。贻此音翰。蔚彼高藻。如玉如兰。惟汉有木。曾不逾境。惟南有金。万邦作咏。民之胥好。捐狂厉圣。仪刑在昔。予闻子命。"
    },
    {
      "title": "与弟清河云诗",
      "poem": "於穆予宗。禀精东狱。诞育祖考。造我南国。南国克靖。实繇洪绩。惟帝念功。载繁其锡。其锡惟何。玄冕衮衣。金石假乐。旄钺授威。匪威是信。称丕远德。奕世台衡。扶帝紫极。笃生二昆。克明克俊。遵涂结辙。承风袭问。帝曰钦哉。纂戎列祚。双组式带。绶章载路。即命荆楚。对扬休顾。肇敏厥绩。武功聿举。烟煴芳素。绸缪江浒。昊天不吊。胡宁弃予。嗟予人斯。胡德之微。阙彼遗轨。则此顽违。王事靡监。旍旆屡振。委籍奋戈。统厥征人。祁祁征人。载肃载闲。骙々戎马。有骃有翰。昔予翼考。惟斯伊抚。今予小子。缪寻末绪。有命自天。崇替靡常。王师乘运。席卷江湘。虽备官守。位从武臣。守局下列。譬彼飞尘。洪波电击。与众同湮。颠踣西夏。收迹旧京。俯惭堂构。仰懵先灵。孰云忍愧。寄之我情。伊我俊弟。咨尔士龙。怀袭瑰玮。播殖清风。非德莫勤。非道莫弘。垂翼东畿。耀颖名邦。绵绵洪统。非尔孰崇。依依同生。恩笃情结。义存并济。胡乐之悦。愿尔偕老。携手黄发。昔我西征。扼腕川湄。掩涕即路。挥袂长辞。六龙促节。逝不我待。自往迄兹。旷年八祀。悠悠我思。非尔焉在。昔并垂发。今也将老。衔哀茹慼。契阔充饱。嗟我人斯。胡恤之早。天步多艰。性命难誓。常惧陨毙。孤魂殊裔。存不阜物。没不增壤。生若朝风。死犹绝景。视彼蜉蝣。方之乔客。眷此黄垆。譬之毙宅。匪身是吝。亮会伊惜。其惜伊何。言纡其思。其思伊何。悲彼旷载。出车戒涂。言告言归。蓐食警驾。夙兴宵驰。濛雨之阴。炤月之辉。陵陵峻坂。川越洪漪。爰届爰止。步彼高堂。失尔朔迈。良愿中荒。我心永怀。匪悦匪康。昔我斯逝。兄弟孔备。今予来思。我凋我瘁。昔我斯逝。族有馀荣。今我来思。堂有哀声。我行其道。鞠为茂草。我履其房。物存人亡。拊膺涕泣。血泪彷徨。企伫朔路。言欢尔归。心存言宴。目想容辉。迫彼窀穸。载驱东路。系情桑梓。肆力丘墓。栖迟中流。心怀冈极。眷言顾这。使我心恻。"
    },
    {
      "title": "皇太子赐燕诗",
      "poem": "明明隆晋。茂德有赫。思媚上帝。配天光宅。诞育皇储。仪刑在昔。徽言时宣。福禄来格。劳谦降贵。肆敬下臣。肇彼先驱。翻成嘉宾。"
    },
    {
      "title": "赠潘尼诗",
      "poem": "水会于海。云翔于天。道之所混。孰后孰先。及子虽殊。同升太玄。舍彼玄冕。袭此云冠。遗情市朝。永志丘园。静犹幽谷。动若挥兰。"
    },
    {
      "title": "答潘尼诗",
      "poem": "於穆同心。如琼如琳。我东曰徂。来饯其琛。彼美潘生。实综我心。探子玉怀。畴尔惠音。"
    },
    {
      "title": "祖会太极东堂诗",
      "poem": "帝谓御事。及尔同欢。我自嘉礼。以寿永观。思乐华殿。祗承圣颜。"
    },
    {
      "title": "元康四年从皇太子祖会东堂诗",
      "poem": "巍巍皇代。奄宅九围。帝在在洛。克配紫微。八风应律。日月重晖。普历后宇。时罔不绥。"
    },
    {
      "title": "讲《汉书》诗",
      "poem": "税驾金华。讲学秘馆。有集惟髦。芳风雅宴。"
    },
    {
      "title": "祖道清正诗",
      "poem": "题。允藩克正。惟是喉舌。光翼明圣。"
    },
    {
      "title": "赠潘岳诗",
      "poem": "佥曰吾生。明德惟允。"
    },
    {
      "title": "诗",
      "poem": "恢恢天网。飞沈是收。受兹下臣。腾光清霄。"
    },
    {
      "title": "诗",
      "poem": "瓮馀残酒。膝有横琴。"
    },
    {
      "title": "赠冯文罴诗",
      "poem": "昔与二三子。游息承华南。拊翼同枝条。翻飞各异寻。苟无凌风翮。徘徊守故林。慷慨谁为感。愿言怀所钦。发轸清洛汭。驱马大河阴。伫立望朔涂。悠悠回且深。分索古所悲。志士多苦心。悲情临川结。苦言随风吟。愧无杂佩赠。良迅代兼金。夫子茂远猷。颖诚寄惠音。"
    },
    {
      "title": "於承明作与弟士龙诗",
      "poem": "牵世婴时网。驾言远徂征。饮饯岂异族。亲戚弟与兄。婉娈居人思。纡郁游子情。明发遗安寐。晤言涕交缨。分途长林侧。挥袂万始亭。伫眄要遐景。倾耳玩馀声。南归憩永安。北迈顿承明。永安有昨轨。承明子弃予。俯仰悲林"
    },
    {
      "title": "赠弟士龙诗",
      "poem": "行矣怨路长。惄焉作别促。指途悲有馀。临觞欢不足。我若西流水。子为东峙岳。慷慨逝言感。徘徊居情育。安得携手俱。契阔成騑服。"
    },
    {
      "title": "赠尚书郎顾彦先诗二首",
      "poem": "大火贞朱光。积阳熙自南。望舒离金虎。屏医吐重阴。凄风迕时序。苦雨遂成霖。朝游忘轻羽。夕息忆重衾。感物百忧生。缠绵自相寻。与子隔萧墙。萧墙阻且深。形影旷不接。所托声与音。音声日夜阔。何用慰吾心。朝游游层城。夕息旋直庐。迅雷中霄激。惊电光夜舒。玄云拖朱阁。振风薄绮疏。丰注溢修留。洪潦浸阶除。停阴结不解。通衢化为渠。沈稼湮梁颍。流民溯荆徐。眷言怀桑梓。无乃将为鱼。"
    },
    {
      "title": "赠顾交趾公真诗",
      "poem": "顾侯体明德。清风肃已迈。发迹翼藩后。改授抚南裔。伐鼓五领表。扬旌万里外。远绩不辞小。立德不在大。高山安足凌。巨海犹萦带。惆怅瞻飞驾。引领望归旆。"
    },
    {
      "title": "答张士然诗",
      "poem": "洁身跻秘阁。秘阁峻且玄。终朝理文案。薄暮不遑眠。驾言巡明祀。致敬在祈年。逍遥春王圃。踯躅千亩田。回渠绕曲陌。通波扶直阡。嘉谷垂重颖。芳树发华颠。余固水乡士。摠辔临清渊。戚戚多远念。行行遂成篇。"
    },
    {
      "title": "赠从兄车骑诗",
      "poem": "孤兽思故薮。离鸟悲旧林。翩翩游宦子。辛苦谁为心。仿佛谷水阳。婉娈昆山阴。营魄怀兹土。精爽若飞沈。寤寐靡安豫。愿言思所钦。感彼归途艰。使我怨慕深。安得忘归草。言树背与襟。斯言岂虚作。思鸟有悲音。"
    },
    {
      "title": "为顾彦先赠妇诗二首",
      "poem": "辞家远行游。悠悠三行里。京洛多凤尘。素衣化为缁。循身悼忧苦。感念同怀子。隆思乱心曲。沈欢滞不起。欢沈难克兴。心乱谁为理。愿假归鸿翼。翻飞浙江汜。东南有思妇。长叹充幽闼。借问叹何为。佳人渺天末。游宦久不归。山川修且阔。形影参商乖。音息旷不达。离合非有常。譬彼弦与筈。愿保金石躯。慰妾长饥渴。"
    },
    {
      "title": "为陆思远妇作诗",
      "poem": "二合兆嘉偶。女子礼有行。洁己入德门。终远母与兄。如何耽时宠。游宦忘归宁。虽为三载妇。顾景愧虚名。岁暮饶悲风。洞房凉且清。拊枕循薄质。非君谁见荣。离君多悲心。寤寐劳人情。敢忘桃李陋。侧想瑶与琼。"
    },
    {
      "title": "为周夫人赠车骑诗",
      "poem": "碎碎织细练。为君作纟冓繻。君行岂有顾。意君是妾夫。昔者得君书。闻君在高平。今时得君书。闻君在京城。京城华丽所。璀璨多异人。男儿多远志。岂知妾念君。昔者与君别。岁律薄将暮。日月一何速。素秋坠湛露。湛露何冉冉。思君随岁晚。对食不能餐。临觞不能饭。"
    },
    {
      "title": "祖道毕雍孙刘边仲潘正叔诗",
      "poem": "皇储延髦俊。多士出幽遐。过蒙时来运。与子游承华。执笏崇贤内。振缨层城阿。毕刘赞文武。潘生莅邦家。感别怀远人。愿言叹以嗟。"
    },
    {
      "title": "赴太子洗马时作诗",
      "poem": "希世无高符。营道无烈心。靖端肃有命。假楫越江潭。亲友赠予迈。挥泪广川阴。抚膺解携手。永叹结遗音。无迹有所匿。寂寞声必沈。肆目眇不及。缅然若双潜。南望泣玄渚。北迈涉长林。谷风拂修薄。油云医高岑。亹亹孤兽骋。嘤嘤思鸟吟。感物恋堂室。离思一何深。伫立慨我叹。寤寐涕盈衿。惜无怀归志。辛苦谁为心。"
    },
    {
      "title": "赴洛道中作诗二首",
      "poem": "总辔登长路。呜咽辞密亲。借问子何之。世网婴我身。永叹遵北渚。遗思结南津。行行遂已远。野途旷无人。山泽纷纡馀。林薄杳阡眠。虎啸深谷底。鸡鸣高树巅。哀风中夜流。孤兽更我前。悲情触物感。沈思郁缠绵。伫立望故乡。顾影凄自怜。远游越山川。山川修且广。振策陟崇丘。安辔遵平莽。夕息抱影寐。朝徂衔思往。顿辔倚高严。侧听悲风响。清露坠素辉。明月一何朗。抚枕不能寐。振衣独长想。"
    },
    {
      "title": "东宫作诗",
      "poem": "羁旅远游宦。托身承华侧。抚剑遵铜辇。振缨尽只肃。岁月一何易。寒暑忽已革。载离多悲心。感物情凄恻。慷慨遗安豫。永叹废寝食。思乐乐难诱。曰归归未克。忧苦欲何为。缠绵胸与臆。仰瞻凌霄鸟。羡尔归飞翼。"
    },
    {
      "title": "吴王郎中时从梁陈作诗",
      "poem": "在昔蒙嘉运。矫迹入崇贤。假翼鸣凤条。濯足升龙渊。玄冕无丑士。冶服使我妍。轻剑拂鞶厉。长缨丽且鲜。谁谓伏事浅。契阔逾三年。薄言肃后命。改服就藩臣。夙驾寻清轨。远游越梁陈。感物多远念。慷慨怀古人。"
    },
    {
      "title": "拟行行重行行诗",
      "poem": "悠悠行迈远。戚戚忧思深。此思亦何思。思君徽与音。音徽日夜离。缅邈若飞沈。王鲔怀河岫。晨风思北林。游子眇天末。还期不可寻。惊飚褰反信。归云难寄音。伫立想万里。沈忧萃我心。揽衣有馀带。循形不盈衿。去去遗情累。安处抚清琴。"
    },
    {
      "title": "拟今日良宴会诗",
      "poem": "闲夜命叹友。置酒迎风馆。齐僮梁甫吟。秦娥张女弹。哀音绕栋宇。遗响入云汉。四座咸同志。羽觞不可算。高谈一何绮。蔚若朝霞烂。人生无几何。为乐常苦晏。譬彼伺晨鸟。扬声当及旦。曷为恒忧苦。守此贫与贱。"
    },
    {
      "title": "拟迢迢牵牛星诗",
      "poem": "昭昭清汉晖。粲粲光天步。牵牛西北回。织女东南顾。华容一何冶。挥手如振素。怨彼河无梁。悲此年岁暮。跂彼无良缘。睆焉不得度。引领望大川。双涕如沾露。"
    },
    {
      "title": "拟涉江采芙蓉诗",
      "poem": "上山采琼蕊。穹谷饶芳兰。采采不盈掬。悠悠怀所欢。故乡一何旷。山川阻且难。沈思钟万里。踯躅独吟叹。"
    },
    {
      "title": "拟青青河畔草诗",
      "poem": "靡靡江蓠草。熠熠生河侧。皎皎彼姝女。阿那当轩织。粲粲妖容姿。灼灼美颜色。良人游不归。偏栖独支翼。空房来悲风。中夜起叹息。"
    },
    {
      "title": "拟明月何皎皎诗",
      "poem": "安寝北堂上。明月入我牖。照之有馀辉。揽之不盈手。凉风绕曲房。寒蝉鸣高柳。踟蹰感节物。我行永已久。游宦会无成。离思难常守。"
    },
    {
      "title": "拟兰若生春阳诗",
      "poem": "嘉树生朝阳。凝霜封其条。执心守时信。岁寒终不凋。美人何其旷。灼灼在云霄。隆想弥年月。长啸入风飚。引领望天末。譬彼向阳翘。"
    },
    {
      "title": "拟青青陵上柏诗",
      "poem": "冉冉高陵苹。习习随风翰。人生当几时。譬彼浊不澜。戚戚多滞念。置酒宴所欢。方驾振飞辔。远游入长安。名都一何绮。城阙郁盘桓。飞阁缨虹带。层台冒云冠。高门罗北阙。甲第椒与兰。侠客控绝景。都人骖玉轩。遨游放情愿。慷慨为谁叹。"
    },
    {
      "title": "拟东城一何高诗",
      "poem": "西山何其峻。层曲郁崔嵬。零露弥天坠。蕙叶凭林衰。寒暑相因袭。时逝忽如颓。三闾结飞辔。大耋嗟落晖。曷为牵世务。中心若有违。京洛多妖丽。玉颜侔琼蕤。闲夜抚鸣琴。惠音清且悲。长歌赴促节。哀响逐高徽。一虽万夫叹。再唱梁尘飞。思为河曲鸟。双游沣水湄。"
    },
    {
      "title": "拟西北有高楼诗",
      "poem": "高楼一何峻。迢迢峻而安。绮窗出尘冥。飞陛蹑云端。佳人抚琴瑟。纤手清且闲。芳气随风结。哀响馥若兰。玉容谁能顾。倾城在一弹。伫立望日昃。踯躅再三叹。不怨伫立久。但愿歌者欢。思驾归鸿羽。比翼双飞翰。"
    },
    {
      "title": "拟庭中有奇树诗",
      "poem": "欢友兰时往。迢迢匿音徽。虞渊引绝景。四节逝若飞。芳草久已茂。佳人竟不归。踯躅遵林渚。惠风入我怀。感物恋所欢。采此欲贻谁。"
    },
    {
      "title": "拟明月皎夜光诗",
      "poem": "岁暮凉风发。昊天肃明明。招摇西北指。天汉东南倾。朗月照闲房。蟋蟀吟户庭。翻翻归雁集。嘒嘒寒蝉鸣。畴昔同宴友。翰飞戾高冥。服美改声听。居愉遗旧情。织女无机杼。大梁不架楹。"
    },
    {
      "title": "招隐诗",
      "poem": "明发心不夷。振衣聊踯躅。踯躅欲安之。幽人在浚谷。朝采南涧藻。夕息西山足。轻条象云构。密叶成翠幄。激楚伫兰林。回芳薄秀木。山溜何冷冷。飞泉漱鸣玉。哀音附灵波。颓响赴曾曲。至乐非有假。安事浇淳朴。富贵苟难图。税驾从所欲。"
    },
    {
      "title": "遨游出西城诗",
      "poem": "遨游出西城。按辔循都邑。逝物随节改。时风肃且熠。迁化有常然。盛衰自相袭。靡靡年时改。冉冉老已及。行矣勉良图。使尔修名立。"
    },
    {
      "title": "园葵诗二首",
      "poem": "种葵北园中。葵生郁萋萋。朝荣东北倾。夕颖西南晞。零露垂鲜泽。朗月耀其辉。时逝柔风戢。岁暮商猋飞。曾云无温夜。严霜有凝威。幸蒙高墉德。玄景荫素蕤。丰条并春盛。落叶后秋衰。庆彼晚凋福。忘此孤生悲。翩翩晚凋葵。孤生寄北蕃。被蒙覆露惠。微躯后时残。庇足周一智。生理各万端。不若闻道易。但伤知命难。"
    },
    {
      "title": "赠斥丘令冯文罴诗",
      "poem": "夙驾出东城。送子临江曲。密席接同志。羽觞飞酃渌。登楼望峻陂。时逝一何速。与子别所期。耀灵缘扶木。"
    },
    {
      "title": "赠顾彦先诗",
      "poem": "清夜不能寐。悲风入我轩。立影对孤躯。哀声应苦言。"
    },
    {
      "title": "赠纪士诗",
      "poem": "琼环俟丰价。窈窕不自鬻。有美峨眉子。惠音清且淑。修姱协姝丽。华颜婉如玉。"
    },
    {
      "title": "招隐诗二首",
      "poem": "驾言寻飞遁。山路郁盘桓。芳兰振蕙页。玉泉涌微澜。嘉卉献时服。灵术进朝餐。寻山求逸民。穹谷幽且遐。清泉荡玉渚。文鱼跃中波。"
    },
    {
      "title": "尸乡亭诗",
      "poem": "东游观巩洛。逍遥丘墓间。秋草漫长柯。寒木入云烟。发轸有夙宴。息驾无愚贤。"
    },
    {
      "title": "为顾彦先作诗",
      "poem": "肃肃素秋节。湛湛浓露凝。太阳夙夜降。少阴忽已升。"
    },
    {
      "title": "三月三日诗",
      "poem": "迟迟暮春日。天气柔且嘉。元吉隆初己。濯秽游黄河。"
    },
    {
      "title": "东宫诗",
      "poem": "软颜收红蕊。玄鬓吐素华。冉冉逝将老。咄咄奈老何。"
    },
    {
      "title": "春咏",
      "poem": "节运同可悲。莫若春气甚。和风未及燠。遗凉清且凛。"
    },
    {
      "title": "诗",
      "poem": "太素卜令宅。希微启奥基。玄冲纂懿文。虚无承先师。澄神玄漠流。栖心太素域。弭节欣高视。俟我大梦觉。老蚕晚绩缩。老女晚嫁辱。曾不如老鼠。翻飞成编蝠。轨迹未及安。长辔忽已整。道遐觉日短。忧深使心褊。物情竞纷纭。至理自宜贯。达观傥不融。居然见真膺。惆怅怀平素。岂乐于兹同。岂宴栖末景。游豫蹑馀踪。佳谷垂金颖。石龟尚怀海。我宁忘故乡。"
    }
  ],
  "陆云": [
    {
      "title": "大将军宴会被命作诗",
      "poem": "皇皇帝祜。诞隆骏命。四祖正家。天禄保定。睿哲惟晋。世有明圣。如彼日月。万景攸正。巍巍明圣。道隆自天。则明分爽。观象洞玄。陵风叶极。绝辉照渊。肃雍往播。福禄来臻。在昔奸臣。称乱紫微。神风潜骇。有赫兹威。灵旗树旆。如电斯挥。致天子届。于河之沂。有命冉集。皇舆凯归。颓纲既振。品物咸秩。神道见素。遗华反质。辰晷重光。协风应律。函复无尘。海外有谧。芒芒宇宙。天地交泰。王在华堂。式宴嘉会。玄晖峻朗。翠云崇蔼。冕弁振缨。藻服垂带。祁祁臣僚。有来雍雍。薄言载考。承颜下风。俯觌嘉客。仰瞻玉容。施己唯约。于礼斯丰。天锡难老。如岳之崇。"
    },
    {
      "title": "征西大将军京陵王公会射堂皇太子见命作此诗",
      "poem": "芒芒太极。玄化烟煴。颓形成器。凌象垂文。大钧造物。庶类群分。先识经始。实综彝伦。惟岳隆周。生甫及申。天鉴在晋。祚之降神。邈矣遐风。茂德有邻。永言配命。唯晋之镇。厥镇伊何。实干心膂。文教内辅。武功外御。淮方未靖。帝曰攸序。公于出征。奄有南浦。南海既宾。爰戢干戈。桃林释驾。天马婆娑。象齿南金。来格皇家。绝音协徽。宇宙告和。玄纲峻极。天罔既绂。文武方升。允兹兼弘。峨峨高夏。有肃其凉。公侯戾止。騄骥龙骧。善问如林。在会锵锵。祝融御节。火正缉熙。凯风徘徊。万物欣时。秩秩初筵。薄言在兹。嘉福介祜。"
    },
    {
      "title": "太尉王公以九锡命大将军让公将还京邑祖饯赠此诗",
      "poem": "烈文辟公。时惟哲王。阐纵绝期。平显幽光。内实慎徽。缉熙有臧。出纠方慝。间督不扬。高山峻极。天造芒芒。天子念功。大典光备。肃肃王命。宰臣莅事。穆矣渊让。遗功遂志。思我远猷。徽音孰嗣。后命既灵。王人反旆。兴言出祖。饮饯于迈。旍旐泱泱。轺轩蔼蔼。和风弭尘。清晖映盖。思乐中陵。言观其川。公王戾止。有车辚辚。伊谁云响。我有嘉宾。羽觞举酬。酢尔征人。悠悠征人。四牡騑騑。发轸北京。振策紫微。昔乃云来。春林方辉。岁亦暮止。之子言归。道涂兴恋。伏载称徽。圣泽既渥。嘉会暗暗。庭旅钟鼓。堂有瑟琴。飞辔清晖。扶桑移荫。视景秪慕。挥袂沾襟。娈彼同栖。悲尔异林。我有旨酒。以歌以吟。"
    },
    {
      "title": "大安二年夏四月大将军出祖王羊二公於城南堂皇被命作此诗",
      "poem": "时文唯晋。天祚有祥。圣宰作弼。受言既臧。有赫斯庸。勋格昊苍。景物台晖。栋隆玉堂。惟帝思庸。大兴光迪。圣敬远跻。神道玄邈。思媚三灵。诞膺天笃。嘉命既辱。王人言告。翼翼王人。言告惟慕。公舆驾言。乃眷斯顾。华旂飞藻。鸣鸾振路。騑騑驷牡。嘘天载步。我有高夏。如云斯薈。凋轩戾止。薄言嘉会。问谁在宴。惟俊惟乂。丰俎殷荐。献酬交泰。攸攸昊天。南正兴言。朱明有晔。万叶翠繁。昌云垂天。凯风熙颜。王臣在此。贻宴于欢。悬象西颓。虞渊纳景。嘉乐未晞。严驾已整。行矣征人。身乖路永。飞骖顾怀。华蝉引领。遗思北京。结辔台省。"
    },
    {
      "title": "从事中郎张彦明为中护军奚世都为汲郡太守客将之官大将军崇贤之德既远而厚下之恩又隆非此离析有感圣皇既蒙引见又宴于后园感鹿鸣之宴乐咏鱼藻之凯歌而作是诗",
      "poem": "思文有圣。睿哲配天。功济生黎。道合上玄。休命发挥。有集惟贤。哲彼寤宿。澄此在渊。济济我士。实播令闻。王曰钦哉。余嘉乃勋。徽音孔硕。惠尔风云。穆此芳烈。肇扬清芬。肃肃庶僚。祗服宠晖。肇被桃虫。假翼翻飞。出抚邦家。入翔紫微。有命既集。愿言永违。思乐华堂。云构崇基。公王有酒。薄言响之。景曜徽芒。芳风咏时。宴尔宾傧。具乐于兹。亹亹我王。丰恩允臧。我客戾止。饮酒公堂。自彼下僚。聿来有光。悲矣永言。指途逝将。形违展闼。景附华房。开国承家。勿用小人。今我圣宰。实蕃斯仁。凌渊龙跃。披林凤振。正直既好。嘉礼式陈。振我远德。归于时民。"
    },
    {
      "title": "赠汲郡太守诗",
      "poem": "於穆皇晋。豪彦实蕃。天罔振维。有圣贞观。鸣鸟在林。良骏即闲。萃彼俊乂。时亮庶官。抑抑奚生。天笃其淳。芳颖兰挥。琼光玉振。沈机照物。妙思考神。思我善问。观德古人。善问伊何。惠音孔韶。肇允衡门。翻飞宰朝。肃雍芳林。芬响凌霄。穆矣和风。育尔清休。亦既有试。出宰邦家。之子于行。民固讴歌。风澄俗俭。化静世波。芒芒既庶。且乐于和。我有好爵。既成尔服。入赞崇华。遂登帷幄。时文圣宰。天祚方谷。朔风徽止。鸿渐云狱。悠悠斯民。三代直道。我求明德。惟奚攸考。缉熙晖章。天禄来保。惠心无兢。丰化有造。乐只君子。茂德攸绥。嗟我怀人。式是言归。聿言来集。如翼斯挥。日予不惠。照尔清晖。职思既殊。亦各有司。念我同僚。悲尔异事。之子之远。悠悠我思。虽无赠之。歌以言志。"
    },
    {
      "title": "赠顾骠骑诗二首·有皇",
      "poem": "有皇大晋。时文宪章。规天有光。矩地无疆。神笃斯祜。本显克昌。载生之隽。实惟祈阳。哲问宣猷。考茂其相。於铄祈阳。诞钟天笃。清辉龙见。玄猷渊嘿。沈机响骇。幽神广觌。和以同人。归物时育。有大恶盈。谦以自牧。思我懿范。万民来服。吴未丧师。天秩有庸。渊哉若人。弱冠休风。俯翼黄门。以德来忠。端秀蕃后。正色储宫。徽音铄颖。邈矣遐踪。皇维南终。旧邦匪歆。委弁释位。如龙之潜。考槃穷谷。假乐丰林。子虽藏器。钟鼓有音。惠风往敬。庆问来寻。济济元公。相惟天子。明明辟王。思隆多士。帝曰钦哉。有命集止。我咨四方。令问在尔。以朕大赍。乃膺嘉祉。聿来胥步。观国之纪。惟皇建极。缉熙清曜。我有畯民。明德来照。大观在上。王假有庙。显允顾生。金声玉振。之子于升。利见大人。龙辉绝迹。有肃清尘。清尘既彰。朝虚好爵。敬子侯度。慎徽百辟。予闻有命。德礼不易。嗟我怀人。瞻言永锡。丰佑东法。惟子之绩。遵汶涉泗。言告同征。劲风宵烈。湛露朝零。云垂蔼下。泉冽清冷。哀哉行人。感物伤情。从子京邑。言观厥成。天保祚德。式谷以宁。"
    },
    {
      "title": "赠顾骠骑诗二首·思文",
      "poem": "思文祁阳。祁阳克畯。天锡纯嘏。宣兹义问。德音既烈。海外有奋。既奋斯音。祗敬厥德。昭治其家。覃及邦国。永肇仪刑。俾民惟则。文王在上。太姒思齐。鲁侯克昌。亦赖令妻。鉴神有顾。苹蘩在斯。祁阳载天。作之伉俪。在虞之胄。实惟有姚。颖艳玉秀。华茂桃夭。居显祗明。在灵格幽。清尘熠烁。淑心绸缪。爰及祁阳。惟德之周。其德伊何。和贞虔告。师民履素。言谋虑度。钟鼓思乐。靖端夙效。考休攸嫔。来嫁于顾。羔羊执贽。玉帛有辉。百两集止。之子于归。宗姻风从。娣侄云回。祁阳顾之。焕其盈闱。既曰归止。式扬好音。言观河洲。有集于林。思乐葛藟。薄采其蕈。疾彼攸遂。乃孚惠心。惠心既孚。有恪中馈。敦此众斯。永锡嗣类。载延窈窕。用和寤寐。神之听之。胤祚来尔。昔周之隆。有任有姒。内刑圣敬。外崇多士。今我淑人。实亮君子。亹亹翼翼。亦继斯祉。宜尔子孙。福禄盈止。"
    },
    {
      "title": "赠鄱阳府君张仲膺诗",
      "poem": "神林何有。奇华妙实。皇朝如何。穷文极质。斌斌君子。升堂入室。太上有曜。子诞其辉。知机日难。子达其微。入辅帷幄。出御千里。滔滔江汉。南国之纪。谒帝东堂。剖符南征。天子命我。车服以荣。何以润之。德被苍生。何以济之。威振群城。却愚以化。崇贤以仁。凤舒其翮。龙濯其鳞。忆彼荒薮。莫敢不宾。虽云旧邦。其命维新。卞和南金。终始一色。显允君子。穷达一德。弘仁厉道。物究其极。古贤受爵。循墙虔恭。今哲居贵。履盈如冲。接新以化。爱旧以丰。隆此嘤鸣。惇彼谷风。忠至宠加。孝至荣集。内崇南芬。外清名邑。炜炜棠棣。京增其华。猗猗桑梓。厥耀孔多。被绣昼行。昔人攸羡。阶云飞藻。孰与同粲。人道伊何。难合易离。会如升峻。别如顺淇。嗟我怀人。曷云其来。贡言执手。涕既陨之。"
    },
    {
      "title": "赠顾彦先",
      "poem": "玄黄挺秀。诞受至真。行该其高。德备其新。光莹之伟。隋卞同珍。腾都之骏。龙凤合尘。皇皇明哲。应期继声。华暎殊域。实镇天庭。入辅出辅。乾乾靡宁。夏发凉台。我雨我暑。冬违邦族。风霜是处。嗟彼独宿。谁与晤语。飘遥艰辛。非禹孰举。言念君子。怅惟心楚。悠悠山川。骁骁征遐。陟升嶕峣。降涉洪波。言无不利。乘崄而嘉。人怀思虑。我保其和。邂逅相遇。良愿乃从。不逢知己。谁济予躬。莫攀莫附。愧我高风。时过年迈。晻冉桑榆。晞光赖润。亦在斯须。假我夷涂。顿不忘驱。泛予津川。桴不失浮。无爱馀辉。遂暗东嵎。幽幽东嵎。恋彼西归。瞻仪情感。聆音心悲。之子于迈。夙夜京畿。王事多难。仲焉徘徊。"
    },
    {
      "title": "答顾秀才诗五章",
      "poem": "芒芒上玄。有物有则。厥初造命。立我艺则。爰兹族类。有觉先识。斯文未丧。诞育明德。允矣顾生。载灵之和。沈根芳沼。濯秀兰波。渊翘戢颖。景茂凌华。惟是德心。是用闲邪。德心伊何。行归于周。希高仰峻。企远怀悠。匪愿在明。靡倦斯幽。凡我同朋。瞻言清休。慎终于远。俾民归厚。言若有行。及予携手。何以恤我。其仁孔有。心之云爱。隆敬其久。既迈斯仁。亦迪兹文。藻不雕朴。华不变淳。有斐君子。如珪如璠。仰钦德类。依怀惠诠。式扬好问。邦家于宣。"
    },
    {
      "title": "答大将军祭酒顾令文寺",
      "poem": "惟林有鸾。惟渊有螭。显允明德。实邦之基。先后陟恪。子配于兹。遵彼玉堂。受言遘之。中原有轨。世鲜克蹈。先民有怀。子探其妙。心犹水鉴。函景内照。名若振炎。摅光外燿。相彼水鉴。民胥攸临。矧曰明德。人谁弗钦。写我采颐。即尔澄心。义隆自古。好邈在今。大人有作。兴云自天。之子于升。亦跃于渊。景曳清霄。响发鸣弦。义问弘集。淑风载鲜。企予朔都。非子孰念。岂无弱翰。才不克赡。惠音聿来。琼华玉艳。无德不报。念辞惟忝。"
    },
    {
      "title": "答吴王上将顾处微诗",
      "poem": "邈矣大昧。造化明明。物以曲全。人以直生。《类聚》百族。群分万形。员渊挺隋。方川吐琼。蔼蔼洪族。天禄攸蕃。神绥厥本。道裕其源。条有丰叶。波无辍澜。烈风时播。芳响世繁。曰繁曰赜。载德于兹。克文克敏。乃惠乃慈。遵彼洪流。薄言咏之。好是神契。聊与之期。仁勇同宅。文武相纷。王谓御事。谁抚上军。於时翻飞。虎啸江汶。式遏不虞。俾也无尘。三代既远。直道垂音。非齿焉尚。非德孰钦。赞仰自古。鲜曰在今。匪唯形交。殷荐其心。心以殷荐。分以道成。祗服惠顾。畴此深情。亦有芳讯。薄载其诚。岂无春晖。兹焉可荣。大道易闻。崇轨难袭。孰云匪衍。咎吝尢衍。敢谢不佞。栖山自戢。临篇焉愧。德輶辞辑。翩彼日月。逝犹骇电。朝华未厌。夕风已扇。诗亦有悲。无几相见。怀德叹心。于焉东眷。平津晚贡。贡公后徽。陟彼玉阶。黄发来升。灵卉三秀。芳草秋兴。唯颐清神。福禄是膺。"
    },
    {
      "title": "赠顾尚书诗",
      "poem": "五狱降神。四渎炳灵。两仪钧陶。参和大成。兆光人伦。诞育至英。於显尚书。实惟我兄。行成世则。才为时生。体道既弘。大德允明。厥弘伊何。靡旷不遵。厥明伊何。靡妙不研。无索炤灼。有求幽玄。细微不错。毫荒以陈。积篑为山。纳流成渊。扶翘布华。养物作春。所肃以礼。所润以仁。宣质拔行。曜文八采。坚不可钻。清如凝水。方迹迎朖。蹈齐阙里。晞圣而惟。亦顾之子。彼弃芝英。玩此兰茝。异世同芳。其馥不已。有兰既馥。我风载清。能芬南岳。运芳北征。子有其德。人求其馨。逝此陋巷。薰彼紫庭。厥音不已。鼓钟有声。闻天之聪。譬之鹄鸣。天聪既招。我实惟彰。乘风之凤。眷言朝阳。披云藻绣。来此旧乡。谦光自抑。厥辉愈扬。丽容魋翕。孔好已张。既照平林。具我华英。华英已曜。馀光难延。会浅别速。哀以绍欣。追旷同少。暂和笑言。殊音合奏。曲异响连。绝我欢条。统我思因。根分来在。爱感往思。我非形景。有处有游。载离载会。且欢且忧。感彼远旷。吝此延娱。乐奏声哀。言发涕流。唯愿我子。德与福俱。亦天之佑。亦我之私。"
    },
    {
      "title": "答兄平原诗",
      "poem": "伊我世族。太极降精。昔在上代。轩虞笃生。厥生伊何。流祚万龄。南狱有神。乃降厥灵。诞钟祖考。彻兹神明。运步玉衡。仰和太清。宾御四门。旁穆紫庭。紫庭既穆。威声爰振。厥振伊何。播化殊邻。清风攸被。率土归仁。彤弧所弯。万里无尘。功昭王府。帝庸厥勋。黄钺授征。锡命频繁。阚如虓虎。肃兹三军。光若辰跱。亮彼公门。仍世上司。芳流庆云。纯和所产。爰育仁昆。诞丰岐嶷。实昭令闻。令闻伊何。休音允臧。先公克构。乃崇斯堂。耀颖上京。发迹扶桑。戎车出征。时惟鹰扬。膺扬既昭。勋庸克迈。天子命我。镇弼于外。代作擀城。以表南裔。降灾匪蠲。景命颠沛。惟我贤昆。天姿秀生。含奇播越。明德惟馨。太阳散气。乃禀厥和。山川垂度。爰则厥遐。厥遐伊何。惟光惟大。惟大伊何。如岱如渭。恢此广渊。廓彼洪懿。弘道惇德。渊哉为器。统我先基。弱冠慷慨。将弘祖业。实崇奕世。咨予顽曚。蕞尔弱才。沈耀玄渚。挹庇云淇。陶化靡移。固陋于兹。瞻仰洪范。实忝先基。巍巍先基。重规累构。赫赫重光。遐风激鹜。昔我先公。爰造斯猷。今我六蔽。匪崇克扶。悠悠大道。载邈载遐。洋洋渊源。如海如河。昔我先公。斯纲斯纪。今我末嗣。乃倾乃圮。世业之颓。自予小子。仰愧灵丘。衔忧没齿。忧怀惟何。顾景惟尘。峨峨高踪。眇眇贸辰。明德继体。莫非哲人。今我顽鄙。规范靡遵。仍世载德。荒之予身。莫峻匪岳。有俊斯登。莫高匪云。有翼斯凌。矧我成基。匪克阶升。玄黄长坂。载寐载兴。岂敢惮行。哀此负乘。芒芒高山。自予颓之。济济德义。匪我怀之。终衔永负。于其愧而。昔予言旷。泛舟东川。衔忧告辞。挥泪海滨。羲阳趣驾。炎华电征。自我不见。邈哉八龄。悠思回望。寤言通灵。昔我往矣。辰在东嵎。今我于兹。日薄桑榆。衔艰遘愍。困瘁殷忧。哀矣我世。匪蒙灵休。开元迄兹。天迭兴微。震风隐骇。海水群飞。王旅南征。阐耀灵威。予昆乃播。爰集朔土。载离永久。其毒太苦。上帝休命。驾言其归。多我遘愍。振荡朔垂。羁系殊俗。初愿用违。严驾东征。肃迈林野。夕秣乘马。朝整仆旅。矫矫乘马。载驱载驰。漫漫长路。或降或阶。晨风夙零。朝不皇饥。倾景儵坠。夕不存罢。虽有丰草。匪释奔驷。虽有重阴。匪遑假寐。茕茕仆夫。悠悠遄征。经彼乔木。有鸟嘤呜。微物识侪。矧伊有情。乐兹棠棣。实欢友生。既至既觐。滞思旷年。年在旷纪。觐未浃辰。恨其永怀。忧心孔艰。天地永久。命也难长。生民忽霍。曷云其常。我之既存。靡绩靡纪。乾坤难并。寂焉其已。生若电激。没若川征。存愧松柏。逝惭生灵。匪吝性命。实悼徒生。苟克析薪。岂惮冥冥。瞻企皇极。徼福上天。冀我友生。要期永年。昔我先公。邦国攸兴。今我家道。绵绵莫承。昔我昆弟。如鸾如龙。今我友生。凋俊坠雄。家哲永徂。世业长终。华堂倾构。广宅颓墉。高门降衡。修庭树蓬。感物悲怀。怆矣其伤。惇仁泛爱。锡予好音。晞光怀宝。焕若南金。披华玩藻。晔若翰林。咏彼清声。被之瑟琴。味此殊响。慰之予心。弘懿忘鄙。命之反覆。敢投挑李。以报宝玉。冀凭光益。编诸末录。"
    },
    {
      "title": "赠郑曼季诗四首·谷风",
      "poem": "习习谷风。扇此暮春。玄泽坠润。灵华烟煴。高山炽景。乔木兴繁。兰波清涌。芳浒增源。感物兴想。念我怀人。习习谷风。载穆其音。流芳鼓物。清尘拂林。霖雨嘉播。有渰凄阴。归鸿逝矣。玄鸟来吟。嗟我怀人。其居乐潜。明发有想。如结予心。习习谷风。以温以凉。玄黄交泰。品物含章。潜介渊跃。飞鸟云翔。嗟我怀人。在津之梁。明发有思。凌波褰裳。习习谷风。有集惟乔。嗟我怀人。於焉逍遥。鸾栖高冈。耳想云韶。拊翼坠夕。和鸣兴朝。我之思之。言怀其休。习习谷风。其音孔嘉。所谓伊人。在谷之阿。虎质山啸。龙辉渊播。维南有箕。匪休其和。有捄天毕。戢尔滂沱。懿厥河汉。耽彼大华。明发有怀。我劳如何。"
    },
    {
      "title": "赠郑曼季诗四首·鸣鹤",
      "poem": "南衡惟岳。峻极昊苍。瞻彼江湘。惟水泱泱。清和有合。俊乂以藏。天保定尔。茂以琼光。景秀濛汜。颖逸扶桑。我之怀矣。休音峻扬。穆穆休音。有来肃雍。沈波涌奥。渊芳馥风。傃虚养恬。照日遗踪。考槃遵渚。思乐潜龙。我之怀矣。寘尔华宫。和璧在山。荆林玉润。之子于潜。清辉远振。克称輶德。作宝有晋。和声在林。羽仪未变。我之怀矣。有客来信。风云有作。应通山渊。清琴启弹。宫商乘弦。类族知感。有命自天。夷叔希世。犹谓比肩。矧我与子。姤会斯年。我之怀居。其好缠绵。古人有言。诗以宣心。我之怀矣。在彼北林。北林何有。於焕斯文。琼瑰非宝。尺牍成珍。丰华非妙。得意惟神。河鲂登俎。遭逢清川。"
    },
    {
      "title": "赠郑曼季诗四首·高冈",
      "poem": "瞻彼高冈。有猗其桐。允也君子。实宝南江。员规启裕。沈矩履方。泳此明流。清澜川通。陟彼衡林。味其回芳。馥矣回芳。绸缪中原。祁祁庶类。薄采其芬。栖迟泌丘。容与衡门。声播东汜。响溢南云。穆穆阊阖。南端启籥。庶明以庸。帝听式阙。有凤于潜。在林栖翮。非予之祚。孰与好爵。幽居玩物。顾景自颐。发愤潜帷。彷佛有思。予美亡此。终然肯来。企予与言。惟用作诗。"
    },
    {
      "title": "答孙显世诗",
      "poem": "邈矣上祖。垂休万叶。广问弘被。崇轨峻蹑。高山克荒。大川利涉。繁兹惟祜。风连云接。大人有作。二后利见。九功敷奏。七德殷荐。鼎实重饪。芳烈再扇。奕叶弘道。天禄来宴。道弘振古。祚来替今。如彼在川。亦有浮沈。大韶既系。响比我音。岂曰荒止。涂弗克寻。昌风改物。岂水易澜。百川总纪。四海合源。在彼焉取。聿来莫观。曾是褊心。敢忘丘园。员晖偏照。玄泽谬盈。发彼承华。顿此增城。托景灵云。倦游户庭。匪曰能之。实忝长婴。焕矣金虎。袭我皇猷。孰云匪吝。仰愧苍流。往蹇来反。弭迹一丘。娈彼东朝。言即尔谋。振振孙子。洪族之纪。志拟龙潜。德配麟趾。弘义朖节。克明峻轨。遵彼中皋。於穆不已。於穆不已。大都是阶。之子于命。人应如颓。厚德时迈。协风允谐。惠此海湄。俾也可怀。乃眷丘林。乐哉河曲。解绂投簪。披褐怀玉。遗情春台。托荫寒木。言念伊人。温其在谷。道俟人行。辞以义辑。和容过表。余未云执。惠音高播。清风骏集。怀德形抚。临篇景立。"
    },
    {
      "title": "失题",
      "poem": "悠悠县象。昭回太素。清浊迭兴。升降启度。遗和既爽。季春告暮。朱明来思。青阳受煦。日征月盈。天道变通。太初陶物。造化为功。四月惟夏。南征观方。凯风有集。飘遥南窗。思乐万物。观异知同。有渰萋萋。甘雨未播。黍稷方华。中田多稼。庭槐振藻。园桃阿那。薄言观物。在堂知化。蓬户惟情。玩物一室。明发有怀。念昔先哲。通梦幽人。彷佛遗烈。清晖在天。孰与永日。乃启遗籍。思予大观。幽居傲物。顾景怡颜。况惟解舞。衡门重关。思媚古人。有怀良盘。沈曦含辉。芳烈如兰。厥初生民。有物有类。自古有称。大宝以位。征徒式好。俊奔攸遂。启予有闻。诲尔达贵。达贵伊何。天爵无荣。浑沦大昧。混其浊清。毁方遁象。遗顽履贞。道实藏器。景以昭形。芒芒陋世。奚兢奚错。牧彼纷华。委之冲漠。漂志垂天。矫心冯阁。通好庄聃。仪刑有作。安得达人。顾予命薄。"
    },
    {
      "title": "同前",
      "poem": "思乐芳林。言采其菊。衡薄遵涂。中原有菽。登彼修峦。在林寤宿。彷佛佳人。清颜如玉。予美亡此。谁为适道。容与俟之。玄发方皓。踯躅山阿。玩此芳草。愿餐其颖。庶以遗老。亹亹嘉时。飘忽弃予。有瞻逝深。永叹潜浒。登愿扶桑。抑结飞晷。伊人匪存。遗芳孰与。精气为物。或降或升。徂落攸往。神奇有登。死生为徒。存亡曷胜。谓予不信。遗籍有徵。间居外物。静言乐幽。绳枢增结。瓮牖绸缪。和神当春。清节为秋。天地则尔。户庭已悠。嗟我怀人。悠悠其潜。念昔先烈。有怀所钦。骇情玩世。当允南金。琼辉邈矣。谁适为心。明发兴言。慷慨芳林。"
    },
    {
      "title": "同前",
      "poem": "美哉良友。禀德坤灵。明照远鉴。幽微妍精。超迹皇英。质如瑶琼。赠我翰林。示我丹诚。道同契合。体异心并。自顷西徂。合于五楼。迟想欢嬿。观我良畴。亦既至止。愿言莫由。室迩入鬲。中情则忧。抱恨东游。神往形留。何以合志。寄之此诗。何以写思。记之斯辞。我心有矣。歌以赠之。无秘尔音。万我是贻。"
    },
    {
      "title": "同前",
      "poem": "有美一人。芳问芬葩。嗟我钦羡。梦想光华。亦既至止。上下欣嘉。德馥秋兰。容茂春罗。淑似令娣。惟予陋何。虽有良友。朽木难加。爱乐朋规。赠以斯歌。皆能载之。其美孔多。嗟痛薄祜。并罹哀苦。堂构既崩。过庭莫睹。我悴西邻。子沈东土。契阔艰辛。谁与晤语。身滞情往。神游影处。发梦宵寐。以慰延伫。"
    },
    {
      "title": "赠孙显世诗",
      "poem": "制动以静。秘景在隆。云根可栖。乐此隈岑。"
    },
    {
      "title": "答兄平原诗",
      "poem": "悠悠涂可极。别促怨会长。衔思恋行迈。兴言在临觞。南津有绝济。北渚无河梁。神往同逝感。形留悲参商。衔轨若殊迹。牵牛非服箱。"
    },
    {
      "title": "答张士然诗",
      "poem": "行迈越长川。飘遥冒风尘。通波激枉渚。悲风薄丘榛。修路无穷迹。井邑自相循。百城各异俗。千室非良邻。欢旧难假合。风土岂虚亲。感念桑梓域。仿佛眼中人。靡靡日夜远。眷眷怀苦辛。"
    },
    {
      "title": "为顾彦先赠妇往返诗四首",
      "poem": "我在三川阳。子居五湖阴。山海一何旷。譬彼飞与沈。目想清惠姿。耳存淑媚音。独寐多远念。寤言抚空衿。彼美同怀子。非尔谁为心。悠悠君行迈。茕茕妾独止。山河安可逾。永路隔万里。京师多妖冶。粲粲都人子。雅步袅纤腰。巧笑发皓齿。佳丽良可美。衰贱焉足纪。远蒙眷顾言。衔恩非望始。翩翩飞蓬征。郁郁寒木荣。游止固殊性。浮沈岂一情。隆爱结在昔。信誓贯三灵。秉心金石固。岂从时俗倾。美目逝不顾。纤腰徒盈盈。何用结中款。仰指北辰星。浮海难为水。游林难为观。容色贵及时。朝华忌日晏。皎皎彼姝子。灼灼怀春粲。西城善稚舞。总章饶清弹。鸣簧发丹唇。朱弦绕素腕。轻裾犹电挥。双袂如霞散。华容溢藻幄。哀响入云汉。知音世所希。非君谁能赞。弃置北辰星。问此玄龙焕。时暮复何言。华落理必贱。"
    },
    {
      "title": "诗",
      "poem": "绿房含青实。金条悬白璆。俯仰随风倾。炜烨照清流。"
    },
    {
      "title": "芙蓉诗",
      "poem": "盈盈荷上露。灼灼如明珠。寝共织成被。絮以同攻绵。夏摇比翼扇。冬坐比肩毡。衣用双绢。寝无绛帱。"
    },
    {
      "title": "诗",
      "poem": "逍遥近南畔。长啸作悲叹。"
    }
  ],
  "嵇绍": [
    {
      "title": "赠石季伦诗",
      "poem": "人生禀五常。中和为至德。嗜欲虽不同。伐生所不识。仁者安其身。不为外物惑。事故诚多端。未若酒之贼。内以损性命。烦辞伤轨则。屡饮致疲怠。清和自否塞。阳坚败楚军。长夜倾宗国。诗书著明戒。量体节饮食。远希彭聃寿。虚心处冲默。茹芝味醴泉。何为昏酒色。"
    }
  ],
  "嵇含": [
    {
      "title": "悦晴诗",
      "poem": "劲风归巽林。玄云起重基。朝霞炙琼树。夕影映玉芝。翔凤晞轻翮。应龙曝纤鬐。百谷偃而立。大木颠复持。"
    },
    {
      "title": "伉俪诗",
      "poem": "余执百两辔。之子咏采蘩。我怜圣善色。尔悦慈姑颜。裁彼双丝绢。著以同功绵。夏摇比翼扇。冬卧蛩蛩毡。饥食并根粒。渴饮一流泉。朝蒸同心羹。暮庖比目鲜。挹用合卺酳。受以连理盘。朝采同本芝。夕掇骈穗兰。临轩树萱草。中庭植合欢。"
    },
    {
      "title": "登高诗",
      "poem": "七月有七日。蠢动思登高。显首稀乾精。方类自相招。"
    },
    {
      "title": "台中宴会诗",
      "poem": "殿中曰。炜炜群龙吐芳兰。谦谦君子美曾颜。"
    }
  ],
  "左思": [
    {
      "title": "悼离赠妹诗二首",
      "poem": "郁郁岱青。海渎所经。阴精神灵。为祥为祯。峨峨令妹。应期挺生。如兰之秀。如芝之荣。总角岐嶷。龆龀夙成。比德古烈。异世同声。厥德伊何。塞渊其虑。厥声伊何。日新其誉。幽思泉涌。乃诗乃赋。飞翰云浮。擒藻星布。光曜邦族。名驰时路。翼翼群媛。是瞻是慕。匪惟见慕。善诱善导。斟酌诸姬。言成典语。匪唯辞章。多才多巧。黼黻文绣。几微要妙。积德弥高。用心弥奥。伊我之闇。晞妹之曜。惟我惟妹。寔惟同生。早丧先妣。恩百常情。女子有行。实远父兄。骨肉之思。固有归宁。何悟离拆。隔以天庭。自我不见。於今二龄。岂唯二龄。相见未克。虽同京宇。殊邈异国。越鸟巢南。胡马仰北。自然之恋。禽兽罔革。仰瞻参商。沈忧内塞。何以抒怀。告情翰墨。穆穆令妹。有德有言。才丽汉班。明朗楚樊。默识若记。下笔成篇。行显中闺。名播八蕃。以兰之芳。以膏之明。永去骨肉。内充紫庭。至情至念。惟父惟兄。悲其生离。泣下交颈。桓山之鸟。四子同巢。将飞将散。悲鸣忉忉。惟彼禽鸟。犹有号咷。况我同生。载忧载劳。将离将别。置酒中堂。衔杯不饮。涕洟纵横。会日何短。隔日何长。仰瞻曜灵。爱此寸光。何以为赠。勉以列图。何以为诫。申以诗书。去去在近。上下欷歔。含辞满胸。郁愤不舒。燕燕之诗。伫立以泣。送尔涉涂。涕泗交集。云往雨绝。瞻望弗及。延伫中衢。愊忆呜唈。既乖既离。驰情仿佛。何寝不梦。何行不想。静言永念。形留神往。优思成疚。结在精爽。其思伊何。发言流泪。其疢伊何。寤寐惊悸。咏尔文辞。玩尔手笔。执书当面。聊以永日。"
    },
    {
      "title": "咏史诗八首",
      "poem": "弱冠弄柔翰。卓荦观群书。著论准过秦。作赋拟子虚。边城苦鸣镝。羽檄飞京都。虽非甲胄士。畴昔览穰苴。长啸激清风。志若无东吴。铅刀贵一割。梦想骋良图。左眄澄江湘。右盻定羌胡。功成不受爵。长揖归田庐。郁郁涧底松。离离山上苗。以彼径寸茎。荫此百尺条。世胄蹑高位。英俊沈下僚。地势使之然。由来非一朝。金张藉旧业。七叶珥汉貂。冯公岂不伟。白首不见招。吾希段干木。偃息藩魏君。吾慕鲁仲连。谈笑却秦军。当世贵不羁。遭难能解纷。功成耻受赏。高节卓不群。临组不肯绁。对珪宁肯分。连玺曜前庭。比之犹浮云。济济京城内。赫赫王侯居。冠盖荫四术。朱轮竟长衢。朝集金张馆。暮宿许史庐。南邻击钟磬。北里吹笙竽。寂寂杨子宅。门无卿相舆。寥寥空宇中。所讲在玄虚。言论准宣尼。辞赋拟相如。悠悠百世后。英名擅八区。皓天舒白日。灵景耀神州。列宅紫宫里。飞宇若云浮。峨峨高门内。蔼蔼皆王侯。自非攀龙客。何为欻来游。被褐出阊阖。高步追许由。振衣千仞冈。濯足万里流。荆轲饮燕市。酒酣气益震。哀歌和渐离。谓若傍无人。虽无壮士节。与世亦殊伦。高眄邈四海。豪石何足陈。贵者虽自贵。视之若埃尘。贱者虽自贱。重之若千钧。主父宦不达。骨肉还相薄。卖臣困樵采。伉俪不安宅。陈平无产业。归来医负郭。长卿还成都。壁立何寥廓。四贤岂不伟。遗烈光篇籍。当其未遇时。忧在填沟壑。英雄有迍邅。由来自古昔。何世无奇才。遗之在草泽。习习笼中鸟。举翮触四隅。落落穷巷士。抱影守空庐。出门无通路。枳棘塞中涂。计策弃不收。块若枯池鱼。外望无寸禄。内顾无斗储。亲戚还相蔑。朋友日夜疏。苏秦经游说。李斯西上书。俯仰生荣华。咄嗟复凋枯。饮河期满腹。贵足不愿馀。巢林栖一枝。可为达士模。"
    },
    {
      "title": "咏史诗",
      "poem": "梁习持魏郎。秦兵不敢出。李牧为赵将。疆场得清谧。"
    },
    {
      "title": "招隐诗二首",
      "poem": "杖策招隐士。荒涂横古今。严穴无结构。丘中有鸣琴。白雪停阴冈。丹葩曜阳林。石泉漱琼瑶。纤鳞或浮沈。非必丝与竹。山水有清音。何事待啸歌。灌木自悲吟。秋菊兼食侯粮。幽兰间重救。踌躇足力烦。聊欲投吾簪。经始东山庐。果下自成榛。前有寒泉井。聊可莹心神。峭茜青葱间。竹柏得其真。弱叶栖霜雪。飞荣流馀津。爵服无常玩。好恶有屈伸。结绶生缠牵。弹冠去埃尘。惠连非君屈。首阳非吾仁。相与观所尚。逍遥撰良辰。"
    },
    {
      "title": "杂诗",
      "poem": "秋风何冽冽。白露为朝霜。柔条旦夕劲。绿叶日夜黄。明月出云崖。皦皦流素光。披轩临前庭。嗷嗷晨雁翔。高志局四海。块然守空堂。壮齿不恒居。岁暮常慨慷。"
    },
    {
      "title": "娇女诗",
      "poem": "吾家有娇女。皎皎颇白皙。小字为纨素。口齿自清历。鬓发覆广额。双耳似连璧。明朝弄梳台。黛眉类扫迹。浓朱衍丹唇。黄吻澜漫赤。娇语若连琐。忿速乃明忄画。握笔利彤管。篆刻未期益。执书爱绨素。诵习矜所获。其姊字惠芳。面目灿如画。轻妆喜楼边。临镜忘纺绩。举觯拟京兆。立的成复易。玩弄眉颊间。剧兼机杼役。从容好赵舞。延袖象飞翮。上下弦柱际。文史辄卷襞。顾眄屏风画。如见已指擿。丹青日尘暗。明义为隐赜。驰鹜翔园林。果下皆生摘。红葩掇紫带。萍实骤抵掷。贪华风雨中。倏忽数百适。务蹑霜雪戏。重綦常累积。并心注肴馔。端坐理盘槅。翰墨戢函按。相与数离逖。动为炉钲屈。屣履任之适。心为茶荈剧。吹嘘对鼎䥶。脂腻漫白袖。烟薰染阿锡。衣被皆重池。难与沈水碧。任其孺子意。羞受长者责。瞥闻当与杖。掩泪俱向壁。"
    }
  ],
  "张翰": [
    {
      "title": "赠张弋阳诗",
      "poem": "时道玄旷。阶轨难寻。散缨放冕。负剑长吟。昆弟等志。托兹幽林。玄墨澄气。虚静和心。惟我友爱。缠绵往昔。易尚去俗。携手林薄。轻露给朝。遗英饱夕。逍遥永日。何求何索。潜光重阴。抱悴如荣。绝路既续。舍我遐征。朿带皇域。升降都城。爰赖爰慕。忡予中情。负薪弗克。耕者妨力。仲仪弹弦。顾瞻先职。遗其绵绵。忧心惨恻。乃抗乃拔。释我绕邑。将逝命驾。陟彼郊圻。和鸾摇响。载驱载驰。言告分别。言告言归。心怨辞苦。张高弦哀。杨柳可卷。去在斯时。流液可年。岂云旋归。行役必偕。伤我长离。借喻孤禽。矜翼翩栖。昔我惟乐。群居多跱。今我斯怀。缠绵万里。人亦有分。或通或否。行矣免致。我诚永已。"
    },
    {
      "title": "周小史诗",
      "poem": "翩翩周生。婉娈幼童。年十有五。如日在东。香肤柔泽。素质参红。团辅圆颐。菡萏芙蓉。尔刑既淑。尔服亦鲜。轻车随风。飞雾流烟。转侧猗靡。顾盻便妍。和颜善笑。美口善言。"
    },
    {
      "title": "杂诗三首",
      "poem": "暮春和气应。白日照园林。青条若总翠。黄华如散金。嘉卉亮有观。顾此难久耽。延颈无良涂。顿足托幽深。荣与壮俱去。贱与老相寻。观乐不照颜。惨怆发讴吟。讴吟何嗟及。古人可慰心。东邻有一树。三纪裁可拱。无花复无实。亭亭云中竦。隟禽不为巢。短翮莫肯任。忽有一飞鸟。五杂英华华。一鸣众鸟至。再鸣众鸟罗。长鸣摇羽翼。百鸟互相和。"
    },
    {
      "title": "思吴江歌",
      "poem": "秋风起兮佳景时。吴江水兮鲈鱼肥。三千里兮安未归。恨难得兮仰天悲。"
    }
  ],
  "张载": [
    {
      "title": "赠司隶傅咸诗",
      "poem": "皇灵阐曜。流英敷醇。苞光含素。以授哲人。於赫洪烈。实子厥真。虑该道机。思穷妙神。汪穆其度。焕蔚其文。实茂成秋。华繁荣春。清藻既振。乃郁乃彬。德风云畅。休声响震。侔踪古昔。越轨曩朝。外骇方域。内冠皇僚。峨峨峻极。谁其能超。出莅宰守。播化丞苗。入毗帝猷。翼赞均陶。道殊颜孔。勋拟伊皋。太上立本。至虚是崇。猗欤清规。允迪斯冲。韬纳无方。以光徽融。嗟我昏曚。怀贤仰风。思存豫属。厕于末徒。沐浴芳源。仪形训模。重仞幽秘。愿陟其涂。彼海汤汤。涓流所归。鳞宗龙翔。鸟慕凤飞。瞻顾高景。曷云能违。未见君子。载渴载饥。"
    },
    {
      "title": "诗",
      "poem": "太谷石榴。木滋之最。肤如凝脂。汁如清濑。江南都蔗。张掖丰柿。三巴黄甘。瓜州素柰。凡此数品。殊美绝快。渴者所思。铭之裳带。"
    },
    {
      "title": "登成都白菟楼诗",
      "poem": "重城结曲阿。飞宇起层楼。累栋出云表。峣临太虚。高轩启朱扉。回望畅八隅。西瞻岷山领。嵯峨似荆巫。蹲鸱蔽地生。原隰殖嘉蔬。虽遇尧汤世。民食恒有馀。郁郁小城中。岌岌百族居。街术纷绮错。高甍夹长衢。借问杨子宅。想见长卿庐。程卓累千金。骄侈拟五侯。门有连骑客。翠带腰吴钩。鼎食随时进。百和妙且殊。披林采秋橘。临江钓春鱼。黑子过龙醢。果馔逾蟹蝑。芳茶冠六清。溢味播九区。人生苟安乐。兹土聊可娱。"
    },
    {
      "title": "赠虞显度诗",
      "poem": "畴昔协兰芳。缱绻在华年。嘉好结平素。分著寮友前。谓得终遐日。绸缪永周旋。吾子遭不造。遘闵丁忧艰。俾我失良朋。谁与吐话言。一日为三秋。岁况乃三年。离居一何阔。结思如回川。"
    },
    {
      "title": "招隐诗",
      "poem": "出处虽殊途。居然有轻易。山林有悔恪。人间实多累。鹓雏翔穹冥。蒲且不能视。鹳鹭遵皋渚。数为矰所系。隐显虽在心。彼我共一地。不见巫山火。芝艾岂相离。去来捐时俗。超然辞世伪。得意在丘中。安事愚与智。"
    },
    {
      "title": "七哀诗二首",
      "poem": "北芒何垒垒。高陵有四五。借问谁家坟。皆云汉世主。恭遥相望。原陵郁膴々。季世丧乱起。贼盗如豺虎。毁壤过一抔。便房启幽户。珠柙离玉体。珍宝见剽虏。园寝化为墟。周墉无遗堵。蒙茏荆棘生。蹊迳登童竖。狐兔窟其中。芜秽不复扫。颓陇并垦发。萌隶营农圃。昔为万乘君。今为丘中土。感彼雍门言。凄怆哀今古。秋风吐商气。萧瑟扫前林。阳鸟收和响。寒蝉无馀音。白露中夜结。木落柯条森。先光驰北陆。浮景忽西沈。顾望无所见。唯睹松柏阴。肃肃高桐枝。翩翩栖孤禽。仰听离鸿鸣。俯闻蜻蛚吟。哀人易感伤。触物增悲心。丘陇日已远。缠绵弥思深。忧来令发白。谁云愁可任。徘徊向长风。泪下沾衣襟。"
    },
    {
      "title": "霖雨诗",
      "poem": "霏雨馀旬朔。濛昧日夜坠。何以解愁怀。置酒招亲类。啾啾丝竹作。伶人奏奇秘。悲歌结流风。逸响回秋气。"
    },
    {
      "title": "拟四愁诗四首",
      "poem": "我所思兮在南巢。欲往从之巫山高。登崖远望涕泗交。我之怀矣心伤劳。佳人遗我筒中布。何以赠之流黄素。愿因飘风超远路。终然莫致增永慕。我所思兮在朔湄。欲往从之白雪霏。登崖永眺涕泗颓。我之怀矣心伤悲。佳人遗我云中翮。何以赠之连城璧。愿因归鸿超遐隔。终然莫致增永积。我所思兮在陇原。欲往从之隔秦山。登崖远望涕泗连。我之怀矣心伤烦。佳人遗我双角端。何以赠之雕玉环。愿因行云超重峦。终然莫致增永叹。我所思兮在营州。欲往从之路阻修。登崖远望涕泗流。我之怀矣心伤忧。佳人遗我绿绮琴。何以赠之双南金。愿因流波超重深。终然莫致增永吟。"
    },
    {
      "title": "述怀诗",
      "poem": "跋涉山川。千里告辞。杨了哭歧。墨氏感丝。云乖雨绝。心乎怆而。"
    },
    {
      "title": "诗",
      "poem": "灵象运天机。日月如激电。秋风兼夜戒。微霜凄旧院。嘉木殒兰圃。芳草悴之菀。嘤嘤南翔雁。翩翩辞归燕。玉肌随爪素。嘘气应口见。敛襟思轻衣。出入忘华扇。睹物识时移。顾已知节变。"
    },
    {
      "title": "诗",
      "poem": "白日随天回。皦皦圆如规。踊跃汤谷中。上登扶桑枝。"
    },
    {
      "title": "诗",
      "poem": "十日出汤谷。弭节驰万里。经天曜四海。倏忽潜濛汜。"
    },
    {
      "title": "诗",
      "poem": "气力渐衰损。鬓发终以皓。昔为春月华。今为秋日草。"
    },
    {
      "title": "送钟参军诗",
      "poem": "善见理不拔。阐道播徽容。"
    },
    {
      "title": "赠棘子琰诗",
      "poem": "輶车运在轮。飞骨须六翮。"
    },
    {
      "title": "泛湖诗",
      "poem": "春菰芽露碧。水荇叶连青。"
    },
    {
      "title": "登台诗",
      "poem": "远望涕泗流。"
    }
  ],
  "张协": [
    {
      "title": "咏史",
      "poem": "昔在西京时。朝野多欢娱。蔼蔼东都门。群公祖二疏。朱轩曜金城。供帐临长衢。达人知止足。遗荣忽如无。抽簪解朝衣。散发归海隅。行人为陨涕。贤哉此大夫。挥金乐当年。岁暮不留储。顾谓四座宾。多财为累愚。清风激万代。名与天壤俱。咄此蝉冕客。君绅宜见书。"
    },
    {
      "title": "杂诗十首",
      "poem": "秋夜凉风起。清气荡暄浊。蜻蛚吟阶下。飞蛾拂明烛。君子从远役。佳人守茕独。离居几何时。钻燧忽改木。房栊无行迹。庭草萋以绿。青苔依空墙。蜘蛛纲四屋。感物多所怀。沈忧结心曲。大火流坤维。白日驰西陆。浮阳映翠林。回飚扇绿竹。飞雨洒朝兰。轻露栖业菊。龙蛰暄气凝。天高万物肃。弱条不重结。芳蕤岂再馥。人生瀛海内。忽如鸟过目。川上之欢逝。前修以自勖。金风扇素节。丹霞启阴期。腾云似涌烟。密雨如散丝。寒花发黄采。秋草含录滋。间居玩万物。离群恋所思。案无萧氏牍。庭无贡公綦。高尚遗王侯。道积自成基。至人不婴物。馀风足染时。朝霞迎白日。丹气临旸谷。医医结繁云。森森散雨足。轻风摧劲草。凝霜竦高木。密叶日夜疏。业林森如束。畴昔欢时迟。晚节悲年促。岁暮怀百忧。将从季主卜。昔我资章甫。聊以适诸越。行行入幽荒。瓯骆从祝发。穷年非所用。此货将安设。瓴甋夸玙璠。鱼目笑明月。不见郢中歌。能否居然别。阳春无和者。巴人皆下节。流俗多昏迷。此理谁能察。朝登鲁阳关。狭路峭且深。流涧万馀丈。围木数千寻。咆虎响穷山。鸣鹤聒空林。凄风为我啸。百籁坐自吟。感物多思情。在险易常心。劫来戒不虞。挺辔越飞岑。王阳驱九折。周文走岑崟。经阻贵勿迟。此理著来今。此乡非吾地。此郭非吾城。羁旅无定心。翩翩如悬旌。出睹军马阵。入闻鞞鼓声。常惧羽檄飞。神武一朝征。长铗鸣鞘中。烽火列边亭。舍我衡门衣。更被缦胡缨。畴昔怀微志。帷幕窍所经。何必操干戈。堂上有奇兵。折冲樽俎间。制胜在两楹。巧迟不足称。拙速乃垂名。述职投边城。羁束戎旅间。下车如昨日。望舒四五圆。借问此何时。胡蝶飞南园。流波恋旧浦。行云思故山。闽越衣文蛇。胡马愿度燕。风土安所习。由来有固然。结宇穷冈曲。耦耕幽薮阴。荒庭寂以间。幽岫峭且深。凄风起东谷。有渰兴南岑。虽无箕毕期。肤寸自成霖。泽雉登垄雊。寒猿拥条吟。溪壑无人迹。荒楚郁萧森。投耒循岸垂。时闻樵采音。重基可拟志。回渊可比心。养真尚我为。道胜贵陆沈。游思竹素园。寄辞翰墨林。墨蜧跃重渊。商羊儛野庭。飞廉应南箕。丰隆迎号屏。云根临八极。雨足洒四溟。霖沥过二旬。散漫亚九龄。阶下伏拉涌。堂上水衣生。洪潦浩方割。人怀昏垫情。沈液漱陈根。绿叶腐秋茎。里无曲突烟。路无行轮声。环堵自颓毁。垣闾不隐形。尺烬重寻桂。红粒贵瑶琼。君子守固穷。在约不爽贞。虽荣田方赠。惭为沟壑名。取志於陵子。比足黔娄生。"
    },
    {
      "title": "杂诗",
      "poem": "太昊启东节。春郊礼青祗。鹰化日夜分。雷动寒暑离。飞泽洗冬条。浮飚解春澌。采虹缨高云。文虬鸣阴池。冲气扇九垠。苍生衍四垂。时至万实成。化周天地移。"
    },
    {
      "title": "游仙诗",
      "poem": "峥嵘玄圃深。嵯峨天领峭。亭馆笼云构。修梁流三曜。兰葩盖领披。清风绿隟啸。"
    },
    {
      "title": "诗",
      "poem": "天气清和。野有甘瓜。"
    },
    {
      "title": "采菱鸿",
      "poem": "乘鹢舟兮为水嬉。临芳洲兮拔灵芝。"
    }
  ],
  "曹摅": [
    {
      "title": "赠韩德真诗四章",
      "poem": "赫赫显族。冠盖峨峨。葛延王室。如地之岳。如天之河。爰有韩生。体德逶迤。玉质含章。珪白无瑕。庇岳之崇。荫林之华。朝游龙泉。夕栖凤柯。同宿望舒。参辔羲和。弘曜日月。不荣若何。时不久留。日月其除。玄景嗟跎。忽沦桑榆。惜此寸阴。念彼白驹。昔齐骥踪。今则异涂。我顿吴坂。子亨天衢。尔足既骏。尔御亦殊。顾我驽蹇。能不踟蹰。取譬草木。假喻龙鱼。松以冬凋。兰以春芳。龙升在云。鱼沈于梁。大地未缀。华秀梓旁。倾质惠风。晞采朝阳。烬微难炽。根朽不长。烂不自烛。荣於何望。幽室谁照。冀子馀光。馀光不照。怨在贫妇。谷风遗旧。伐木敦友。嗟嗟人间。一薄一厚。时无展季。臧文何咎。萧生既没。谁与结绶。摄余衣冠。归守丘阜。平生之要。不忘在久。枉尔结驷。轼我垅亩。"
    },
    {
      "title": "赠石崇诗",
      "poem": "昂昂我牧。德惟人豪。作镇方岳。有徽其高。英风远扇。峻迹遐招。攻璞荆嵎。滋兰江皋。朝采芝蕙。夕玩琼瑶。岂乏石。乃收艾萧。髦俊在位。多士盈朝。虽欣嘉愿。惧忝班僚。人亦有云。上明下直。菲唯具臣。谔谔在侧。谠言既奏。朝有正色。翰飞冲天。必假羽翼。咨余承管。与属备职。曾无补益。徒竭心力。龙旗反旆。鸾驾回轼。愿寻尘轨。以除其逼。美兹高会。凭城临川。峻墉亢阁。层楼辟轩。远望长州。近察重泉。郁郁繁林。荡荡洪源。津人思济。舟士戏舩。得厕大欢。屡蒙宾延。饮必酃绿。肴则时鲜。仰接温颜。俯听话言。嘉我乃遇。遭彼频烦。浮萍依水。寄生附林。托根清流。委积重阴。愿树之茂。乐川之深。太阳移宿。葵藿倾心。至诚苟著。虽微难禁。况与夫子。利齐断金。敢敷中怀。贡之所钦。"
    },
    {
      "title": "赠王弘远诗",
      "poem": "道贵无名。德尚寡欲。俗牧其华。我执其朴。人取其荣。余守其辱。穷巷湫隘。环堵浅局。肩墙弗暨。茅室不刘。潦必陵阶。雨则浸桷。仰惧濡首。俯惟涂足。妻孥之陋。如彼隶仆。布裳不衽。韦带三续。将乘白驹。归于空谷。隐士良苦。乐哉势族。尔乐伊何。志逸乐深。太府堂堂。闲房暗暗。旱不厌日。水不患霖。入欢卓氏。出玩秦针。宠妻怀目。劈子娱心。华屏列曜。藻帐垂阴。缨黻流芳。罗襦解衿。嬿婉之求。一笑千金。忽彼苦诫。甘此所钦。言往不詶。秘其德音。采石他山。攻璞南荆。虽无和璧。冀收瑶琼。日月愈久。曾无玉声。倾心注耳。寂焉靡听。桃李不报。徒劳我诚。瑾不匿华。兰不秘馨。何惜纤翰。莫慰予情。"
    },
    {
      "title": "赠欧阳建诗",
      "poem": "嗟我良友。惟彦之选。弱冠参戎。既立南面。或踊而升。蔚焕其变。岂徒虚声。考绩畿甸。约政理繁。事省功辩。如何勿思。自我不见。乃命仆夫。北临其县。义阙三益。诫替离群。侧想谠言。愿同兰芬。谓芒盖高。载越其坟。涉境登朝。信惟惠君。烈烈威禁。肃如风云。谁言善蔽。在幽必闻。鹤鸣既和。好爵亦分。昔有豹产。实能魏郑。在汉黄邵。克堪敷政。著名上代。千载遗咏。仰瞻先踪。可不斯竞。方六七十。观化贤圣。分河跨土。於兹为盛。茂勉不堕。古人所病。汤汤洪川。朝宗于海。芒芒甫田。稼穑攸在。瞻彼南亩。勤卹无殆。鉴此长流。朝夕莫改。念兹在兹。非孰肯。慎终如始。今问遂倍。"
    },
    {
      "title": "答赵景猷诗",
      "poem": "於铄赵生。载德相绍。挺此令嶷。素质晈晈。投迹清规。研思至道。拟秋厉节。晞春振藻。厉节伊何。如霜之荣。怀玉匿采。抱兰秘馨。藏器俟贾。潜秀养英。海蓄其流。山积其壤。表崇望显。源深润广。仰惟我友。含光昧爽。谁谓未章。今将宣朗。守真良难。知德者鲜。贤不闷时。乐在为善。陟彼弥高。流川日远。无忧不至。敦尔攸践。道有夷险。遇有通否。骥不称力。士贵所履。识归要会。岂嫌涂轨。苟非德义。於我糠粃。泉竭龙逝。树茂鸟聚。郁彼北林。招其侪侣。嗟我孤根。枝页胥胥。岁寒靡托。远播江渚。济济京华。俊乂并凑。悠悠遐裔。我独是赴。哀此离群。悲彼孤陋。非无新好。人则惟旧。义著往叶。分珍来裔。庶几与子。终兹不叙。岂如冬夏。寒暑易节。斯诚既者。信不待誓。实望嘉赠。披怀发中。直谅未闻。属致谦冲。投于幽谷。诫之已崇。客过行云。虚其旋风。导以水柔。示以火急。宽猛相济。孰能企及。古人难慕。洪流叵挹。躯小裁博。余将焉袭。翟氏载离。陈张终辱。交以时利。胡能不黩。窍怪吾子。自疑末俗。愧以沙砾。何言金玉。"
    },
    {
      "title": "同前",
      "poem": "泛舟洛川。济彼黄河。乘流浮荡。儵忽经过。孤柏亭亭。回山峨峨。水卉发藻。陵木扬葩。白芷舒华。绿英垂柯。游鳞交跃。翔鸟相和。俯玩璇濑。仰看琼华。顾想风人。伐檀山阿。存彼鱼人。沧浪之歌。邈邈沦漪。滔滔洪波。大道孔长。人生几何。俟渎之清。徒婴百罗。今我不乐。时将蹉跎。荡心肆志。与物无瑕。欢以卒岁。孰知其他。"
    },
    {
      "title": "同前",
      "poem": "季耿惟末。孟冬之初。大火颓流。日月其除。嗟我怀人。离群索居。山谷乖错。飞沈异涂。与尔同代。光景永殊。爱而不见。搔首踟蹰。出门仿佯。陟彼城隅。俯察绿水。仰瞻天衢。雍雍和雁。偏偏游凫。感物兴怀。愤思郁纡。修夜悠悠。寂寂闲处。情在心想。中宵寤语。有鸟自南。寄声谢汝。飞鸟难期。徒独延伫。精诚之至。崩城陨霜。韩凡丹青。化为鸳鸯。止必交颈。飞必双翔。愿言与汝。携手同行。情若比目。离如参商，遗梦想象。仿佛晖光。中心郁滞。伊怀永伤。素秋授终。玄节敬御。逝将离征。我整我车。命彼仆夫。驾言北徂。告别津裔。执手歧路。泛舟中流。载溯。临河叹逝。眷眷长顾。越登关阻。逾历山川。峻阜隆崇。流水泉泫。旷野冥莽。修涂泯绵。鸟鸣雍雍。木落缤翩。薄寒吹凄。微风交旋。惟时怆尔。悼物恻然。远思遥奕。近念因悁。良夜弗寐。嘉肴弗餐。停驾踟蹰。进路槃桓。心亦何为。顾怀所安。嗟行伊久。慨其永欢。气感异类。诚发心肝。离禽赴衡。偏鸟鸣轩。思如寻萦。莫知其端。古人罔极。今我不爽。愿言所钦。唯子靡两。情存口咏。心意目想。形游神还。身去意往。伫立不见。瞻望佛仿。婉娈西路。遗忧养养。人则惟旧。我好惟新。一日之隔。悠若三春。矧乃于别。越兼二旬。薄暮愁予。思亦终晨。耿耿不寐。媚兹良人。今也亡此。谁与独勤。夕宿路麋。朝发泽滨。良驷蹀足。轻车结轮。替脱俯仰。荏冉时驰。秋来冬及。节变岁移。蓁蓁之页。漂然去枝。蔽芾丰草。殒其黄萎。无生不化。我心匪亏。眷眷屈生。哀彼乖离。迟迟杨子。哭此路歧。缱绻之情。鄙我人斯。达者无累。内顾何为。"
    },
    {
      "title": "思友人诗",
      "poem": "密云医阳景。霖潦淹庭除。严霜凋翠草。寒风振纤枯。凛凛天气清。落落卉木疏。感时歌蟋蟀。思贤咏白驹。情随玄阴滞。心与回飚俱。思心何所怀。怀我欧阳子。精义测神奥。清机发妙理。自我别旬朔。微言绝于耳。褰裳不足难。清扬未可俟。延首出阶檐。伫立增想似。"
    },
    {
      "title": "感旧诗",
      "poem": "富贵他人合。贫贱亲戚离。廉蔺门易轨。田窦相夺称。晨风集茂林。栖鸟去枯枝。今我唯困蒙。群士所背驰。乡人敦懿义。济济荫光仪。对宾颂有客。举觞咏露斯。临乐何所叹。素丝与路歧。"
    },
    {
      "title": "赠石崇诗",
      "poem": "涓涓谷中泉。郁郁严下林。泄泄群翟飞。咬咬春鸟吟。野次何索寞。薄暮愁人心。三军望稀盖。欢息有馀音。临肴忘肉味。对酒不能斟。人言重别离。斯情效於今。"
    },
    {
      "title": "赠石荆州诗",
      "poem": "轗轲石行难。窈窕山道深。"
    }
  ],
  "王赞": [
    {
      "title": "三月三日诗",
      "poem": "招摇启运。寒暑代新。亹亹不舍。如彼行云。猗猗季月。穆穆和春。皇储降止。宴及嘉宾。嘉宾伊何。具惟姻族。如彼葛藟。衍于樛木。郁郁近侍。严严台狱。庶寮鳞次。以崇天禄。如彼昆山。列此琚玉。巍巍天阶。亦降列宿。右载元首。左光储副。大祚无穷。天地为寿。"
    },
    {
      "title": "侍皇太子宴始平王诗",
      "poem": "亹亹圣胤。继明重体。乐此棠棣。其甘如荠。我有嘉宴。以洽百礼。煌煌同族。蔼蔼王僚。惟中惟外。如琼如瑶。湛湛朝云。德靡不覆。玄黄所缀。文成彩绣。政以神和。乐以安奏。一人有庆。万邦是佑。"
    },
    {
      "title": "侍皇太子祖道楚淮南二王诗",
      "poem": "於明圣晋。仰统天绪。易以明险。简以识阻。研彼群虑。俾侯授土。郁郁二王。祗承皇命。睹离鉴亲。观礼知盛。皇储降会。延于公姓。瞻彼行役。并甜同林。分涂殊轨。靡不回心。"
    },
    {
      "title": "皇太子会诗",
      "poem": "玄阴受谢。青阳启号。气以升新。光以永照。"
    },
    {
      "title": "杂诗",
      "poem": "朔风动秋草。边马有归心。胡宁久分析。靡靡忽至今。王事离我志。殊隔过商参。昔往鸧鹒鸣。今来蟋蟀吟。人情怀旧乡。客鸟思故林。师涓久不奏。谁能宣我心。"
    }
  ],
  "潘尼": [
    {
      "title": "献长安君安仁诗",
      "poem": "峨峨嵩岳。有严其峻。奕弈茂宗。载挺英俊。仍代垂芳。金声玉润。固天纵之。应期翼晋。翼晋伊何。惟国之桢。明理内照。流风外馨。出敷五教。入赞典刑。黎人既乂。庶狱既清。邦人宗德。朝野归真。乃铨国议。乃综彝伦。优劣冈差。褒贬齐均。九流顺序。百郡望尘。出不辞难。处不闷滞。望色斯听。温言则厉。志在恤人。损已济代。复宰旧都。三命而逝。赫矣旧都。实惟西京。人不安业。盗贼公行。帝用西顾。朝简英清。佥曰我君。勋绩维明。西京伊何。实崄实遐。右带湃陇。东接二华。我政既平。我化惟嘉。肃之斯威。绥之斯和。卓公化密。国侨相郑。名垂载籍。勋加百姓。今在潘后。实有惠政。岂羡在昔。於兹亦盛。仆夫授策。发轫皇都。亲戚鳞集。祖饯肥涂。嘉肴纷错。清酒百壶。饮者未酲。宴不及娱。曜灵速迈。王制难违。投觞即路。忧公忘私。衮职有阙。思君之归。将升皇极。入侍紫微。否泰靡常。变通有时。煌煌帝载。俟君而熙。愿崇大业。克俊良期。屏营怀慕。舒愤献诗。"
    },
    {
      "title": "赠司空掾安仁诗",
      "poem": "桓桓上宰。穆穆四门。投纶沧海。结纲昆仑。迅翼争赴。游鳞竞奔。美哉逸轨。放辔无前。放辔伊何。杖策来游。颉颃将相。高揖王侯。华茂九春。实繁三秋。骋辞泉踊。敷藻云浮。表奇髫龀。成名弱冠。令德内光。文雅外焕。幽冥必探。凝滞必散。终贾杜口。杨班韬翰。我车既驾。我弓既招。既升尺木。将游云霄。纳言帝侧。正色皇朝。华组鸣佩。飞蝉曜貂。人亦有言。人恶其上。至乐贵和。大礼崇敬。泉不可凌。必也心竞。伐善施劳。称人所病。文侯焉轼。干木在庭。子奇何盛。车有老成。昔闻颜子。今也吾生。克己复礼。在贵不盈。杂采故乡。扬辉蓬宇。文绣煌煌。衣裳楚楚。何以会宾。荜门环堵。何以备肴。杀鸡为黍。伊余鄙夫。秩卑才朽。温温恭人。恂恂善诱。坐则接茵。行则携手。义惟诸父。好同朋友。年时易逝。进德苦晚。嘉彼骏逸。愧此疲蹇。虽欲望尘。前驱遂远。解衔散辔。徘徊吴阪。收迹衡门。旋轸上京。主事之殷。以君之明。缉熙台鼎。协济和羹。歧路多怀。赋诗赠行。"
    },
    {
      "title": "赠陆机出为吴王郎中令诗",
      "poem": "东南之美。曩惟延州。显允陆生。於今尠俦。振鳞南海。濯翼清流。婆娑翰林。容与坟丘。玉以瑜润。随以光融。乃渐上京。羽仪储宫。玩尔清藻。味尔芳风。泳之弥广。挹之弥冲。昆山何有。有瑶有珉。及尔同僚。具惟近臣。予涉素秋。子登青春。愧无老成。厕彼日新。祁祁大邦。惟桑惟梓。穆穆伊人。南国之纪。帝曰尔谐。惟王卿士。俯楼从命。奚恤奚喜。我车既巾。我马既秣。星陈夙驾。载脂载辖。婉娈二宫。徘徊殿闼。醪澄莫飨。孰慰饥渴。昔子忝私。贻我蕙兰。今子徂东。何以赠旃。寸晷惟宝。岂无玙璠。彼美陆生。可与晤言。"
    },
    {
      "title": "答陆士衡诗",
      "poem": "顾兹蓬蔚。厕根兰陂。膏泽虽均。华不足披。逮春不茂。未秋先萎。子濯鳞翼。我挫羽仪。愿言难常。载合载离。昔游禁闼。祗畏夕惕。今放丘园。纵心夷易。口咏新诗。目玩文迹。予志耕圃。尔勤王役。惭无琬琰。以詶尺璧。"
    },
    {
      "title": "答傅咸诗并序",
      "poem": "司徒左长史傅长虞。会定九品。左长宜得其才。屈为此职。执天下清议。宰割百国。而长虞性直而行。或有不堪。余与之亲。作诗以规焉。悠悠群吏。非子不整。嗷嗷众议。非子不靖。忽荷略纽。握网提领。矫矫贞臣。惟国之屏。"
    },
    {
      "title": "七月七日侍皇太子宴玄圃园诗",
      "poem": "商风初授。辰火微流。朱明送夏。少昊迎秋。嘉禾茂园。方草被畴。於时我后。以豫以游。"
    },
    {
      "title": "上巳日帝会天渊池诗",
      "poem": "青春暮月。六气和理。律应姑洗。日惟元巳。谷风散凝。微阳戒始。春服既成。明灵降祉。"
    },
    {
      "title": "皇太子上巳日诗",
      "poem": "玉衡连极。招摇指辰。太昊司方。句芒御春。"
    },
    {
      "title": "巳日诗",
      "poem": "霭霭疏圃。载繁载荣。淡淡天泉。载渌载清。"
    },
    {
      "title": "释奠诗",
      "poem": "敦书请业。研几通理。尊师重道。释奠崇祀。德成教伦。孰云不祉。"
    },
    {
      "title": "诗",
      "poem": "八珍代羞。六饭迭举。"
    },
    {
      "title": "皇太子集应令诗",
      "poem": "圣朝命方岳。爪牙司北邻。皇储延笃爱。设饯送远宾。谁应今日宴。具惟廊庙臣。置酒宣猷庭。击鼓灵沼滨。沾恩洽明两。遭德会阳春。羽觞飞醽醁。芳馔备奇珍。巴渝二八奏。妙舞鼓铎振。长袂生回飚。曲裾扬轻尘。"
    },
    {
      "title": "皇太子社诗",
      "poem": "太簇协青阳。履端发岁首。孟月涉初旬。吉日唯上酉。我后迩天休。设社祈遐耇。"
    },
    {
      "title": "三月三日洛水作诗",
      "poem": "晷运无穷已。时逝焉可追。斗酒足为欢。临川胡独悲。暮春春服成。百草敷英蕤。聊为三日游。方驾结龙旗。廊庙多豪俊。都邑有艳姿。朱轩荫兰皋。翠幕映洛湄。临岸濯素手。涉水搴轻衣。沈钩出比目。举弋落双飞。羽觞乘波进。素卵随流归。"
    },
    {
      "title": "赠河阳诗",
      "poem": "虑生化单父。子奇莅东阿。桐乡建遗烈。武城播弦歌。逸骥腾夷路。潜龙跃洪波。弱冠步鼎铉。既立宰三河。流声馥秋兰。擒藻艳春华。徒美天姿茂。岂谓人爵多。"
    },
    {
      "title": "赠侍御史王元贶诗",
      "poem": "昆山积琼玉。广厦构众材。游鳞萃灵沼。抚翼希天阶。膏兰孰为消。济治由贤能。王侯厌崇礼。回迹清宪台。蠖屈固小往。龙翔乃大来。协心毗圣世。毕力赞康哉。"
    },
    {
      "title": "赠长安令刘正伯诗",
      "poem": "游鸾凭太虚。腾鳞托浮霄。过蒙嘉时会。假翼陵扶瑶。疲惫充时管。及余再同僚。并迹侍储宫。携手登皇朝。刘侯无西都。迈绩参豹乔。德厚化必深。政明奸自消。万寻由积篑。千里一步超。尔其骋逸轨。远涂固可要。"
    },
    {
      "title": "赠陇西太守张仲治诗",
      "poem": "二八由唐显。财以多士隆。群灵感韶运。理翮应翔风。张生拔幽华。苹蘩登二宫。未几振朱锦。剖符抚西戎。及子仍同僚。赠言贻尔躬。威刑有时用。唯德可令终。"
    },
    {
      "title": "赠荥阳太守吴子仲诗",
      "poem": "大晋盛得人。储宫畜髦士。吴侯降高质。剖符授千里。垂覆岂他乡。回光临桑梓。寮类感岐路。黎庶思知耻。老氏喻小鳞。曹参寄狱市。无谓敝邑陋。覆篑由兹起。"
    },
    {
      "title": "答杨士安诗",
      "poem": "逝将辞储宫。栖迟集南畿。不误百里贱。徒惜年志衰。踌躇顾城阙。怨恋慕端闱。俊德贻妙诗。敷藻发甭徽。愧彼褒崇过。感此歧路悲。"
    },
    {
      "title": "送卢弋阳景宣诗",
      "poem": "杨朱焉所哭。歧路重别离。屈原何伤悲。生离情独哀。知命虽无忧。仓卒意低回。欢气从中发。洒泪随襟颓。九重不常键。阊阖有时开。愧无贮衣献。贻言取储怀。"
    },
    {
      "title": "迎大驾诗",
      "poem": "南山郁岑崟。洛川迅且急。青松荫修领。绿蘩被广隰。朝日顺长涂。夕暮无所集。归云乘幰浮。凄风寻帷入。道逢深识士。举手对吾揖。世故尚未夷。崤函万崄沚。狐狸夹两辕。豺狼当路立。翔凤婴笼槛。骐骥见维絷。俎豆昔尝闻。军旅素未习。且少停君驾。徐待干戈戢。"
    },
    {
      "title": "逸民吟",
      "poem": "我顾傲世自遗。舒志六合。由巢是追。沐浴池洪迅羽衣。陟彼名山。采此芝薇。朝云叆叇。行露未晞。游鱼群戏。翔鸟双飞。逍遥博观。日晏忘归。嗟哉世士。从我者谁。"
    },
    {
      "title": "又",
      "poem": "我愿遁居。隐身严穴。宠辱弗荣。谁能羁绁。"
    },
    {
      "title": "送大将军掾卢晏诗",
      "poem": "赠物虽陋薄。识意在忘言。琼琚尚交好。桃李贵往还。萧艾苟见纳。贻我以芳兰。"
    },
    {
      "title": "赠汲郡太守李茂彦诗",
      "poem": "离索何惆怅。后会未可希。河朔贵相忘。歧路安足悲。"
    },
    {
      "title": "赠刘佐诗",
      "poem": "要言将谁苦。聊以贻友生。念我二三贤。规我无隐情。"
    },
    {
      "title": "游西岳诗",
      "poem": "驾言游西岳。寓目二华山。金楼虎珀阶。象榻瑇瑁筵。中有神秀士。不知几何年。"
    },
    {
      "title": "长至诗",
      "poem": "浑仪赋四气。玉衡运招摇。灵晷修期夕。日南始今朝。"
    },
    {
      "title": "诗",
      "poem": "尺璧信易遗。寸晷难可逾。成名非我事。所玩琴与书。鸾鸟栖堂庑。不若翔寥廓。"
    }
  ],
  "刘琨": [
    {
      "title": "扶风歌",
      "poem": "朝发广莫门。暮宿丹水山。左手弯繁弱。右手挥龙渊。顾瞻望宫阙。俯仰御飞轩。据鞍长叹息。泪下如流泉。系马长松下。废鞍高岳头。烈烈悲风起。冷冷涧水流。挥手长水流。挥手长相谢。哽咽不能言。浮云为我结。归鸟为我旋。去家日已远。安知存与亡。慷慨穷林中。抱膝独摧藏。麋鹿游我前。猨猴戏我侧。资粮既乏尽。薇蕨安可食。揽辔命徒侣。吟啸绝严中。君子道微矣。夫子故有穷。惟昔李骞期。寄在匈奴庭。忠信反获罪。汉武不见明。我欲竟此曲。此曲悲且长。弃置勿重陈。重陈令心伤。"
    },
    {
      "title": "扶风歌",
      "poem": "南山石嵬嵬。松柏何离离。上枝拂青云。中心十数围。洛阳发中梁。松树窃自悲。斧锯截是松。松树东西摧。特作四轮车。载至洛阳宫。观者莫不欢。问是何山材。谁能刻镂此。公输与鲁班。被之用丹漆。薰用苏合香。本自南山松。今为宫殿梁。"
    },
    {
      "title": "答卢谌诗",
      "poem": "琨顿首。损书及诗。备辛酸之苦言。畅经通之远旨。执玩反覆。不能释手。慨然以悲。欢然以喜。昔在少壮。未尝检括。远慕老庄之齐物。近嘉阮生之放旷。怪厚薄何从而生。哀乐何由而至。自顷辀张。困於逆乱。国破家亡。亲友凋残。块然独坐。则哀愤两集。负杖行吟。则百忧俱至。时复相与举觞对膝。破涕为笑。排终身之积惨。求数刻之暂欢。譬由疾疢弥年。而欲一丸销之。其可得乎。夫才生於世。世实须才。和氏之璧。焉得独曜於郢握。夜光之珠。何得专玩於随掌。天下之宝。固当与天下共之。但分析之日。不能不怅恨尔。然后知聃周之为虚诞。嗣宗之为妄作也。昔騄骥倚辀於吴坂。长鸣於良乐。知与不知也。百里奚愚於虞而智於秦。遇与不遇也。今君遇之矣。勖之而已。不复属意于文。二十馀年矣。久废则无次。想必欲其一反。故称指送一篇。适足以彰来诗之益美耳。琨顿首顿首。厄运初遘。阳爻在六。乾象栋倾。坤仪舟覆。横厉纠纷。群妖竞逐。火燎神州。洪流华域。彼黍离离。彼稷育育。哀我皇晋。痛心在目。天地无心。万物同涂。祸淫莫验。福善则虚。逆有全邑。义无完都。英蕊夏落。毒卉冬敷。如彼龟玉。韫椟毁诸。刍狗之谈。其最得乎。咨余软弱。弗克负荷。愆衅仍彰。荣宠屡加。威之不建。祸延凶播。忠损于国。孝愆于家。斯罪之积。如彼山河。斯衅之深。终莫能磨。郁穆旧姻。嬿婉新婚。不虑其败。唯义是敦。裹粮携弱。匍匐星奔。未辍尔驾。已隳我门。二族偕覆。三孽并根。长惭旧孤。永负冤魂。亭亭孤干。独生无伴。绿页繁缛。柔条修罕。朝采尔实。夕捋尔竿。竿翠丰寻。逸珠盈椀。实消我忧。忧急用缓。逝将去矣。庭虚情满。虚满伊何。兰桂移植。茂彼春林。瘁此秋棘。有鸟翻飞。不遑休息。匪桐不栖。匪竹不食。永戢东羽。翰抚西翼。我之敬之。废欢辍职。音以赏奏。味以殊珍。文以明言。言以畅神。之子之往。四美不臻。澄醪覆觞。丝竹生尘。素卷莫启。幄无谈宾。既孤我德。又阙我邻。光光叚生。出幽迁乔。资忠履信。武烈文昭。旌弓骍骍。舆马翘翘。乃奋长縻。是辔是镳。何以赠子。竭心公朝。何以叙怀。引领长谣。"
    },
    {
      "title": "重赠卢谌诗",
      "poem": "握中有玄璧。本自荆山璆。惟彼太公望。昔在渭滨叟。邓生何感激。千里来相求。白登幸曲逆。鸿门赖留侯。重耳任五贤。小白相射钩。苟能隆二伯。安问党与仇。中夜抚枕叹。相与数子游。吾衰久矣夫。何其不梦周。谁云圣达节。知命故不忧。宣尼悲获麟。西狩涕孔丘。功业未及建。夕阳忽西流。时哉不我与。去乎若云浮。朱实陨劲风。繁英落素秋。狭路倾华盖。骇驷摧双辀。何意百练刚。化为绕指柔。"
    }
  ],
  "郭璞": [
    {
      "title": "答贾九州愁",
      "poem": "广莫戒寒。玄英启谢。感彼时变。悲此物化。独步闲朝。哀叹静夜。德非颜原。屡空蓬舍。轻服御冬。蓝褐当夏。正未墨突。逝将命驾。幸赖吾贤。少以慰藉。顾瞻中宇。一朝分崩。天网既紊。浮鲵横腾。运首北眷。邈哉华恒。虽欲凌翥。矫翮靡登。俯惧潜机。仰虑飞罾。惟其崄哀。难辛备曾。庶晞河清。混焉未澄。自我徂迁。周之阳月。乱离方焮。忧虞匪歇。四极虽遥。息驾靡脱。愿言齐衡。庶几契阔。虽云暗投。圭璋特达。绵驹之变。何有胡越。子固乔楚。我伊罗葛。无贵香明。终自氵截渴。未若遗荣。閟情丘壑。逍游永年。抽簪收发。"
    },
    {
      "title": "与王使君诗",
      "poem": "道有亏盈。运亦凌替。茫茫百六。孰知其弊。蠢蠢中华。遘此虐戾。遗黎其咨。天未忘惠。云谁之眷。在我命代。穆穆皇帝。因灵所授。英英将军。惟哲之秀。乃协神。馥如兰臭。化扬东夏。勋格宇宙。岂伊来苏。莫知其覆。怀远以文。济难以略。光赞岳谟。折冲帷幕。凋华振彩。坠景增灼。穆其德风。休声有邈。方恢神邑。天衢再廓。遭蒙之吝。在我幽人。绝志云肆。如彼涔鳞。灵荫谬垂。跃我龙津。翘情明规。怀德鉴神。虽赖蹔盼。永愧其尘。靡竭匪浚。靡颓匪隆。持贵以降。挹满以冲。迈德遗功。于盛思终。愿林之蔼。乐岱之崇。永观玉振。长赖英风。"
    },
    {
      "title": "答王门子诗",
      "poem": "芊芊玉英。济美琼林。靡靡王生。实迈俊心。藻艳三秀。响谐韶音。映彩春兰。擢蕊秋岑。我虽同薄。及尔异颖。翘不冠业。荣不熙町。因夷杖平。藉澄任静。思乐逸惊。翻飞云领。畴昔之乖。永言莫见。之子于罹。再离沦湮。苕不凋翠。柯不易倩。染霜滋芬。在陶弥练。诗亦有言。兄弟无远。矧我暨尔。姻媾缱绻。猗人其来。青阳载婉。言归于好。如彼琴管。皇极委夷。运有经纶。聊以傲咏。不荣不遁。敢希寂放。庶几无闷。匪薰匪猷。安知藜荪。遗物任性。兀然自纵。倚荣凋蔼。寓音雅弄。匪涉魏阙。匪滞陋巷。永赖不才。逍遥无用。"
    },
    {
      "title": "赠温峤诗",
      "poem": "兰薄有茝。玉泉产玫。亹亹含风。灼灼猗人。如金之映。如琼之津。擢翘秋阳。凌波暴鳞。擢翘伊何。妙灵奇挺。暴鳞伊何。披彩迈景。清规外标。朗鉴内景。思乐云蔼。言采其颖。人亦有言。松竹有林。及尔臭味。异苕同岑。义结在昔。分涉于今。我怀惟永。载咏载吟。子策骐骏。我案骀辔。进不要声。退不慠位。遗心隐显。得意荣悴。尚想李严。逍遥柱肆。言以忘得。交以淡成。同匪伊和。惟我与生。尔神余契。我怀子情。携手一壑。安知尘冥。"
    },
    {
      "title": "游仙诗十九首",
      "poem": "京华游侠窟。山林隐遁栖。朱门何足荣。未若托蓬莱。临源挹清波。陵冈掇丹荑。灵谿可潜盘。安事登云梯。漆园有傲吏。莱氏有逸妻。进则保龙见。退为触藩羝。高蹈风尘外。长揖谢夷齐。青谿千馀仞。中有一道士。云生梁栋间。风出窗户里。借问此何谁。云是鬼谷子。翘迹企颍阳。临河思洗耳。阊阖西南来。潜波涣鳞起。灵妃顾我笑。粲然启玉齿。蹇修时不存。要之将谁使。悲翡翠戏兰苕。容色更相鲜。绿萝结高林。蒙笼盖一山。中有冥寂士。静啸抚清弦。放情凌霄外。嚼蕊挹飞泉。赤松临上游。驾鸿乘紫烟。左挹浮丘袖。右拍洪崖肩。借问蜉蝣辈。宁知龟鹤年。六龙安可顿。运流有代谢。时变感人思。已秋复愿夏。淮海变微禽。吾生独不化。虽欲腾丹谿。云螭非我驾。愧无鲁阳德。回日向三舍。临川哀年迈。抚心独悲吒。逸翮思拂霄。迅足羡远游。清源无增澜。安得运吞舟。珪璋虽特达。明月难暗投。潜颖怨清阳。陵苕哀素秋。悲来恻丹心。零泪缘缨流。杂县寓鲁门。风暖将为灾。吞舟涌海底。高浪驾蓬莱。神仙排云出。但见金银台。陵阳挹丹溜。容成挥玉杯。姮娥扬妙音。洪崖颔其颐。升降随长烟。飘遥戏九垓。奇龄迈五龙。千岁方婴孩。燕昭无灵气。汉武非仙才。晦朔如循环。月盈已复魄。蓐收清西陆。朱羲将由白。寒露拂陵苕。女萝辞松柏。蕣荣不终朝。蜉蝣岂见夕。圆丘有奇草。钟山出灵液。王孙列八珍。安期练五石。长揖当途人。去来山林客。旸谷吐灵曜。扶桑森千丈。朱霞升东山。朝日何晃朗。回风流曲棂。幽室发逸响。悠然心永怀。眇尔自遐想。仰思举云翼。延首矫玉掌。啸傲遗世罗。纵情在独往。明道虽若昧。其中有妙象。希贤宜励德。羡鱼当结网。采药游名山。将以救年颓，呼吸玉滋液，妙气盈胸怀。登仙抚龙驷。迅驾乘奔雷。鳞裳逐电曜。云盖随风回。手顿羲和辔。足蹈阊阖开。东海犹蹄涔。昆仑蝼蚁堆。遐貌冥茫中。俯视令人哀。璇台冠昆领。西海滨招摇。琼林笼藻映。碧树疏英翘。丹泉溧朱沫。黑水鼓玄涛。寻仙万馀日。今乃见子乔。振发晞翠霞。解褐礼绛霄。总辔临少广。盘虬舞云轺。永偕帝乡侣。千龄共逍遥。吐纳致真和。一朝忽灵蜕。飘然凌太清。眇尔景长灭。纵酒濛汜滨。结驾寻木末。翘手攀金梯。飞上登玉阙。左顾拥方目。右眷极朱发。四渎流如泪。五狱罗若垤。寻我青云友。永与时人绝。静叹亦何念。悲此妙龄逝。在世无千月。命如秋叶蒂。兰生蓬芭间。荣曜常幽医。登狱采五芝。涉涧将六草。散发荡玄溜。终年不华皓。放浪林泽外。被发师严穴。仿佛若士姿。梦想游列。翘首望太清。朝云无增景。虽欲思灵化。龙津未易上。安见山林士。拥膝对严蹲。啸嗷遗俗罗。得此生。"
    },
    {
      "title": "幽思篇",
      "poem": "林无静树。川无停流。"
    },
    {
      "title": "诗",
      "poem": "北阜烈烈。巨海混混。垒垒三坟。惟母与昆。"
    },
    {
      "title": "诗",
      "poem": "杞梓生荆南。奇才应出世。擢颖盖汉阳。鸿声骇皇室。遂应四科选。朱衣耀玉质。"
    },
    {
      "title": "诗",
      "poem": "青阳畅和气。谷风穆以温。英茝晔林会。昆虫咸启门。高台临迅流。四坐列王孙。羽盖停云阴。翠郁映玉樽。"
    },
    {
      "title": "诗",
      "poem": "羲和骋丹衢。朱明赫其猛。融风拂晨霄。阳精一何冏。间宇静无娱。端坐愁日永。"
    },
    {
      "title": "诗",
      "poem": "君如秋日云。妾似突中烟。高下理自殊。一乖雨绝天。"
    },
    {
      "title": "诗",
      "poem": "翩翩寻灵娥。眇然上奔月。得意在兰荪。忘怀寄萧艾。"
    }
  ],
  "卢谌": [
    {
      "title": "赠刘琨诗",
      "poem": "故吏人事中郎卢谌死罪死罪。谌禀性短弱。当世罕任。因其自然。用安静退。在木阙不材之资。处雁乏善鸣之分。卷异蘧子。愚殊甯生。匠者时眄。不免馔宾。尝自思惟。因缘运会。得蒙接事。自奉清尘。于今五稔。谟明之效不著。候人之讥已彰。大雅含弘。量包山薮。加以待接弥优。款眷逾昵。与运筹之谋。厕燕私之欢。绸缪之旨。有同骨肉。其为知己。古人冈喻。昔聂政殉严遂之顾。荆轲慕燕丹之义。意气之间。糜躯不悔。虽微达节谓之可庶。然苟曰有情。孰能不怀。故委身之日。夷险已之。事与愿违。当忝外役。遂去左右。收迹府朝。盖本同末异。杨朱兴哀。始素终玄。墨翟垂涕。分乖之际。咸可欢慨。致感之途。或迫于兹。亦奚必临路而后长号。睹丝而后歔欷哉。是以仰惟先情。俯览今遇。感存念亡。触物增眷《易》曰：书不尽言言不尽意。然则书非尽言之器。言非尽意之具矣。况言有不得至於尽意。书有不得至於尽言邪。不胜猬懑。谨贡诗一篇。抑不足以揄扬弘美。亦以摅其所抱而已。若公肆大惠。遂其厚恩。锡以咳唾之音。慰其违离之意。则所谓咸池酬於北里。夜光报於鱼目。谌之愿也。非所敢望也。谌死罪死罪。浚哲惟皇。绍熙有晋。振厥弛维。光阐远韵。有来斯雍。至止伊顺。三台摛朗。四狱增峻。伊谌陋宗。昔遘嘉惠。申以婚姻。著以累世。义等休戚。好同兴废。孰云匪谐。如乐之契。王室丧师。私门播迁。望公归之。视险忽艰。兹愿不遂。中路阻颠。仰悲先意。俯思身愆。大钧载运。良辰遂往。譬彼日月。迅过俯仰。感今惟昔。口存心想。借曰如昨。忽为畴曩。畴曩伊何。逝者弥疏。温温恭人。慎终如初。览彼遗音。恤此穷孤。譬彼樛木。蔓葛以敷。妙哉蔓葛。得讬樛木。叶不云布。华不星烛。承侔卞和。质非荆璞。眷同尤良。用乏骥騄。承亦既笃。眷亦既亲。饰奖驽猥。方驾骏珍。弼谐靡成。良谟莫陈。无觊狐餐。有与五臣。五臣奚与。契阔百罹。身经险阻。足蹈幽遐。义由恩深。分随昵加。绸缪委心。自同匪他。昔在暇日。妙寻通理。尤彼意气。狭是节士。情以体生。感以情起。趣舍同要。穷达斯已。由余片言。秦人是惮。日磾效忠。飞声有汉。桓桓抚军。古贤作冠。来牧幽都。济厥涂炭。涂炭既济。寇挫民阜。谬其疲隶。授之朝右。上惧任大。下欣施厚。实祗高明。敢忘所守。相彼反哺。尚在翔禽。孰是人斯。而忍斯心。每凭山海。庶觌高深。遐眺存亡。缅成飞沈。长徽已缨。逝将徙举。收迹西践。衔哀东顾。曷云涂辽。曾不咫步。岂不夙夜。谓行多露。绵绵女萝。施于松标。禀泽洪干。晞阳丰条。根浅难固。茎弱易凋。操彼纤质。承此冲飙。纤质实微。冲飙斯值。谁谓言精。致在赏意。不见得鱼。亦忘厥饵。遗其形骸。寄之深识。先民颐意。潜山隐几。仰熙丹崖。俯澡绿水。无求於和。自附众美。慷慨遐踪。有愧高旨。爰造异论。肝胆楚越。惟同大观。万涂一辙。死生既齐。荣辱奚别。处其玄根。廓焉靡结。福为祸始。祸作福阶。天地盈虚。寒暑周回。夫差不祀。衅在胜齐。句践作伯。祚自会稽。邈矣达度。唯道是杖。形有未泰。神无不畅。如川之流。如渊之量。上弘栋隆。下塞民望。"
    },
    {
      "title": "诗",
      "poem": "凛禀素秋。日促宵长。"
    },
    {
      "title": "重赠刘琨诗",
      "poem": "璧由识者显。龙因庆云翔。茨棘非所憩。翰飞游高冈。余音非九韶。何以仪凤凰。新城非芝圃。曷由殖兰芳。"
    },
    {
      "title": "答刘琨诗",
      "poem": "随宝产汉滨。摛此夜光真。不待卞和显。自为命世珍。谁言日向暮。桑榆犹启晨。谁言繁菜实。振藻耀芳春。百练或致屈。绕指所以伸。"
    },
    {
      "title": "赠崔温诗",
      "poem": "逍遥步城隅。暇日聊游豫。北眺沙漠垂。南望旧京路。平陆引长流。冈峦挺茂树。中原厉迅飙。山阿起云雾。游于恒悲怀。举目增永慕。良俦不获偕。舒情将焉诉。远念贤士风。遂存往古务。朔鄙多侠气。岂唯地所固。李牧镇边城。荒夷怀南惧。赵奢正疆场。秦人折北虑。羁旅及宽政。委质与时遇。恨以驽蹇姿。徒烦非子御。亦既弛负担。忝位宰黔庶。苟云免罪戾。何暇收民誉。倪宽以殿黜。终乃最众赋。何武不赫赫。遗爱常在去。古人非所希。短弱自有素。何以敷斯辞。惟以二子故。"
    },
    {
      "title": "答魏子悌诗",
      "poem": "崇台非一。珍裘非一腋。多士成大业。群贤济弘绩。遇蒙时来会。聊齐朝彦迹。顾此腹背羽。愧彼排虚翮。寄身荫四狱。托好凭三益。倾盖虽终朝。大分迈畴昔。在危每同险。处安不异易。俱涉晋昌艰。共更飞狐厄。恩由契阔生。义随周旋积。岂谓乡曲誉。谬充本州役。乖离令我感。悲欣使情惕。理以精神通。匪曰形骸隔。妙诗申笃好。清义贯幽赜。恨无随侯珠。以酬荆文璧。"
    },
    {
      "title": "览古诗",
      "poem": "赵氏有和璧。天下无不传。秦人来求市。厥价徒空言。与之将见卖。不与恐致患。简才备行李。图令国命全。蔺生在下位。缪子称其贤。奉辞驰出境。伏轼径入关。秦王御殿坐。赵使拥节前。挥袂睨金柱。身玉要俱捐。连城既伪往。荆玉亦真还。爰在渑池会。二主克交欢。昭襄欲负力。相如折其端。眦血下沾襟。怒发上冲冠。西缶终双击。东瑟不只弹。舍生岂不易。处死诚独难。棱威章台颠。强御亦不干。屈节邯郸虽。俯首忍回轩。廉公何为者。负荆谢厥愆。智勇盖当世。弛张使我叹。"
    },
    {
      "title": "时兴诗",
      "poem": "亹亹圆象运。悠悠方仪廓。忽忽岁云暮。游原采萧藿。北逾芒与河。南临伊与洛。凝霜沾蔓草。悲风振林薄。摵摵芳页零。橤橤芬华落。下泉激冽清。旷野增辽索。登高眺遐荒。极望无崖崿。形变随时化。神感因物作。澹乎至人心。恬然存玄漠。"
    },
    {
      "title": "诗",
      "poem": "遐举游名山。松乔共相追。层崖成崇馆。严阿结重围。"
    },
    {
      "title": "诗",
      "poem": "山居是所乐。世路非我欲。"
    }
  ],
  "许询": [
    {
      "title": "竹扇诗",
      "poem": "良工眇芳林。妙思触物骋。篾疑秋蝉翼。团取望舒景。"
    },
    {
      "title": "农里诗",
      "poem": "亹亹玄思得。濯濯情累除。"
    },
    {
      "title": "诗",
      "poem": "青松凝素髓。秋菊落芳英。"
    }
  ],
  "孙绰": [
    {
      "title": "表哀诗",
      "poem": "天地之德曰生。生之所恃者亲。亲存则欢泰情尽。亲亡则哀悴理极。故老莱婆娑於膝下。曾闵泣血於终年。哀悼之思至矣。自然之性笃矣。余以薄祜。夙遭闵凶。越在九龄。严考即世。示及志学。过庭无闻。天覆既沦。俯凭坤厚。殖根外氏。赖以成训。然以不才。不能负荷。仁妣弘母仪之德。迈荣寒之操。雕琢固顽。勉以道义。庶几砥砺犬马之报。岂悟一朝。复见孤弃。上天极祸。怨痛莫诉。皆由恶积咎深。不能通感。自丁荼毒。载离寒暑。茵帷尘寂。栋宇寥怳。仰悲轨迹。长自矜悼。不胜哀号。作诗一首。敢冒谅暗之讥。以申罔极之痛。《诗》曰：茫茫太极。赋授理殊。咨生不辰。仁考夙徂。微微冲弱。眇眇偏孤。叩心昊苍。痛贯黄墟。肃我以义。鞠我以仁。严迈商风。思洽阳春。昔闻邹母。勤教善分。懿矣慈妣。旷世齐运。嗟予小子。譬彼土粪。俯愧陋质。仰忝高训。悠悠玄运。四气错序。自我酷痛。载离寒暑。寥寥空堂。寂寂响户。尘蒙几筵。风生栋宇。感昔有恃。望晨迟颜。婉娈怀袖。极愿尽欢。奈何慈妣。归体幽埏。酷矣痛深。剖髓摧肝。"
    },
    {
      "title": "赠温峤诗",
      "poem": "大朴无像。钻之者鲜。玄风虽存。微言靡演。邈矣哲人。测深钩缅。谁谓道辽。得之无远。既综幽纪。亦理俗罗。神濯无浪。形浑俗波。颖非我朗。贵在光和。振翰梧摽。翻飞丹霞。爰在冲乱。质嶷韵令。长崇简易。业大德盛。体与荣辞。迹与化竞。经纬天维。翼亮皇政。狡哉不臣。拒顺称兵。矫矫君侯。杖钺斯征。鲸鲵悬鳃。灵浒载清。净能弘道。动功成。无则无慕。有必有希。仰荫风云。自同兰夷。辞以运情。情诣名遗。忘其言往。鉴诸旨归。"
    },
    {
      "title": "与庾冰诗",
      "poem": "浩浩元化。五运迭送。昏明相错。否泰时用。数钟大过。乾象摧栋。惠怀凌构。神銮不控。德之不逮。痛矣悲夫。蛮夷交迹。封豕充衢。芒芒华夏。鞠为戎墟。哀兼黍离。痛过茹荼。天未忘晋。乃眷东顾。中宗奉时。龙飞廓祚。河洛虽堙。淮海获悆。业业意兆。相望道著。天步艰难。蹇运方资。凶羯稽诛。外忧未夷。矧乃萧墙。仍生枭鵄。逆兵累遘。三缠紫微。远惟自天。抑亦由人。道苟无亏。衅故曷因。遑遑遗黎。死痛生勤。抚运怀。天地不仁。烝哉我皇。哲嶷自然。远隆替。思怀普天。明发询求。德音遐宣。临政存化。昵亲尊贤。亲贤孰在。实赖伯舅。卓矣都乡。光此举首。苟云至公。身非己有。将敷徽猷。仰赞圣后。义存急病。星驾路次。穆尔平心。不休不悴。险无矜容。商无凌气。形与务动。志恬道味。余与夫子。分以情照。如彼清风。应此朗啸。契定一面。遂隆雅好。弛张虽殊。宫商同调。无湖之寓。家子之馆。武昌之游。缱绻夕旦。邂逅不已。同集海畔。宅仁怀旧。用忘侨叹。晏安难常。理有会乖。之子之性。惆怅低徊。子冲赤霄。我戢蓬黎。启兴歧路。慨矣增怀。我闻为政。宽猛相革。体非太上。畴能全德。鉴彼韦弦。慎尔准墨。人望在兹。可不允塞。古人重离。必有赠迁。千金之遗。孰与片言。励矣庾生。勉踪前贤。何以将行。取诸斯篇。"
    },
    {
      "title": "答许询诗",
      "poem": "仰观大造。俯览时物。机过患生。吉凶相拂。智以利昏。识由情屈。野有寒枯。朝有炎郁。失则震惊。得必充诎。峨峨高门。鬼窥其庭。弈弈华轮。路险则倾。前辀摧轴。后鸾振铃。将队竞奔。诲在临颈。达人悟始。外身遗荣。遗荣荣在。外身身全。卓哉先师。修德就闲。散以玄风。涤以清川。或步崇基。或恬蒙园。道足匈怀。神栖浩然。咨余冲人。禀此散质。器不韬俗。才不兼出。敛衽告诚。敢谢短质。冥运超感。遘我玄逸。宅心辽廊。咀嚼妙一。孔父有言。后生可畏。灼灼许子。挺奇拔萃。方玉比莹。拟兰等蔚。寄怀大匠。仰希遐致。将隆千仞。岂限一匮。自我提携。倏忽四周。契合一源。好结回流。泳必齐味。翔必俱游。懽与时积。遂隆绸缪。一日不见。情兼三秋。矧乃路遐。致兹乖违。尔托西隅。我滞斯畿。寂寂委巷。寥寥闲扉。凄风夜激。皓雪晨霏。隐机独咏。赏音者谁。贻我新诗。韵灵旨清。粲如挥锦。琅若叩琼。既欣梦解。独愧未冥。愠在有身。乐在忘生。余则异矣。无往不平。理苟皆是。何累於情。。戒以古人。邈彼巢皓。千载绝尘。山栖嘉遁。亦有负薪。量力守约。敢希先人。且戢谠言。永以书绅。"
    },
    {
      "title": "赠谢安诗",
      "poem": "缅哉冥古。邈矣上皇。夷明太素。结纽灵纲。不有其一。二理曷彰。幽源散流。玄风吐芳。芳扇则歇。流引则远。朴以凋残。实由英翦。捷径交轸。荒涂莫践。超哉冲悟。乘云独反。青松负雪。白玉经飚。鲜藻弥映。素质逾昭。凝神内湛。未醨一浇。遂从雅好。高跱九霄。洋洋浚泌。蔼蔼丘园。庭无乱辙。室有清弦。足不越疆。谈不离玄。心凭浮云。气齐皓然。仰咏道诲。俯膺俗教。天生而静。物诱则躁。全由抱朴。灾生发窍。成归前识。孰能默觉。暧暧幽人。藏器掩曜。涉易知损。栖才测妙。交存风流。好因维絷。自我不遘。寒暑三袭。汉文延贾。知其弗及。戴生之黄。不觉长揖。与尔造玄。迹未偕入。鸣翼既舒。能不鹤立。整翰望风。庶同遥集。"
    },
    {
      "title": "兰亭诗二首",
      "poem": "春咏登台。亦有临流。怀彼伐木。宿此良俦。修竹荫沼。旋濑萦丘。穿池激湍。连滥觞舟。流风拂枉渚。停云荫九皋。莺语吟修竹。游鳞戏澜涛。携笔落云藻。微言剖纤毫。时珍岂不甘。忘味在闻韶。"
    },
    {
      "title": "三月三日诗",
      "poem": "姑洗斡运。首阳穆阐。嘉卉萋萋。温风暖暖。言涤长濑。聊以游衍。缥萍流。绿柳荫坂。羽从风飘。鳞随浪转。"
    },
    {
      "title": "秋日诗",
      "poem": "萧瑟仲秋月。飂戾风云高。山居感时变。远客兴长谣。疏林积凉风。虚岫结凝霄。湛露洒庭林。密叶辞荣条。抚菌悲先洛。攀松羡后凋。垂纶在林野。交情远市朝。澹然古怀心。濠上岂伊遥。"
    },
    {
      "title": "诗",
      "poem": "迢迢云端月。的烁霞间星。清商激西牖。澄景至南棂。"
    },
    {
      "title": "诗",
      "poem": "野马闲於羁。泽雉屈於樊。神王自有所。何为人世间。"
    },
    {
      "title": "情人碧玉歌二首",
      "poem": "碧玉小家女。不敢攀贵德。感郎千金意。惭无倾城色。碧玉破瓜时。相为情颠倒。感郎不羞赧。回身就郎抱。"
    }
  ],
  "袁宏": [
    {
      "title": "从征行方头山诗",
      "poem": "峨峨太行。凌虚抗势。天岭交气。窈然无际。澄流入神。玄谷应契。四象悟心。幽人来憩。"
    },
    {
      "title": "采菊诗",
      "poem": "息足回阿。圆坐长林。披榛即涧。藉草依阴。"
    },
    {
      "title": "咏史诗二首",
      "poem": "周昌梗概臣。辞达不为讷。汲黯社稷顺。栋梁表天骨。陆贾厌解纷。时与酒梼杌。婉转将相门。一言和平勃。趋舍各有之。俱令道不没。无名困蝼蚁。有名世所疑。中庸难为体。狂狷不及时。杨惲非忌贵。知及有馀辞。躬耕南山下。芜秽不遑治。赵瑟奏哀音。秦声歌新诗。吐音非凡唱。负此欲何之。"
    },
    {
      "title": "拟古诗",
      "poem": "高馆百馀仞。迢递虚中亭。文幌曜琼扇。碧疏映绮棂。"
    },
    {
      "title": "诗",
      "poem": "森森千丈松。磊砢非一节。虽无榱桷丽。较为梁栋桀。"
    }
  ],
  "顾恺之": [
    {
      "title": "神情诗",
      "poem": "春水满四泽。夏云多奇峰。秋月扬明辉。冬岭秀寒松。"
    },
    {
      "title": "拜宣武墓诗",
      "poem": "山崩溟海竭。鱼鸟将何依。远念羡昔存。抚坟哀今亡。"
    },
    {
      "title": "诗",
      "poem": "丽春绝众卉。"
    }
  ],
  "殷仲文": [
    {
      "title": "南州桓公九井作诗",
      "poem": "四运虽鳞次。理化各有准。独有清秋日。能使高兴尽。景气多明远。风物自凄紧。夹籁惊幽律。哀壑叩虚牝。岁寒无早秀。浮荣甘夙陨。何以标贞脆。薄言寄松菌。哲匠感萧晨。肃此尘外轸。广筵散泛爱。逸爵纡胜引。伊余乐好仁。惑祛吝亦泯。猥首阿衡朝。将贻匈奴哂。"
    },
    {
      "title": "送东阳太守诗",
      "poem": "昔人深诚叹。临水送将离。如何祖良游。心事孱在斯。虚亭无留宾。东川缅逶迤。"
    },
    {
      "title": "入剡诗",
      "poem": "野人虽云隔。超悟必有此。"
    }
  ],
  "谢混": [
    {
      "title": "游西池诗",
      "poem": "悟彼蟋蟀唱。信此劳者歌。有来岂不疾。良游常蹉跎。逍遥越城肆。愿言屡经过。回阡被陵阙。高台眺飞霞。惠风荡繁囿。白云屯曾阿。景昃鸣禽集。水木湛清华。褰裳顺兰沚。徙倚引芳柯。美人愆岁月。迟暮独如何。无为牵所思。南荣戒其多。"
    },
    {
      "title": "诫族子诗",
      "poem": "康乐诞通度。实有名家韵。若加绳染功。剖莹乃琼瑾。宣明体远识。颖达且沈隽。若能去方执。穆穆三才顺。阿多标独解。弱冠纂华胤。质胜诫无文。基尚又能峻。通远怀清悟。采采标兰讯。直辔鲜不踬。抑用解偏吝。微子基微尚。无倦由慕蔺。勿轻一篑少。进往必千仞。数子勉之哉。风流由尔振。如不犯所知。此外无所慎。"
    },
    {
      "title": "送二王在领军府集诗",
      "poem": "苦哉远征人。将乖萃余室。明窗通朝晖。丝竹盛萧瑟。乐酒辍今辰。离端起来日。"
    },
    {
      "title": "诗",
      "poem": "昔为乌衣游。戚戚皆亲侄。"
    },
    {
      "title": "秋夜长",
      "poem": "秋夜长兮虽欣长而悼速。送晨晖于西岭。迎夕景于东谷。夜既分而气高。风入林而伤绿。燕翩翩以辞宇。雁邕邕而南属。"
    }
  ],
  "帛道猷": [
    {
      "title": "陵峰采药触兴为诗",
      "poem": "连峰数千里。修林带平津。云过远山翳。风至梗荒榛。茅茨隐不见。鸡鸣知有人。间步践其径。处处见遗薪。始知百代下。故有上皇民。"
    }
  ],
  "谢瞻": [
    {
      "title": "九日从宋公戏马台集送孔令诗",
      "poem": "风至授寒服。霜降休百工。繁林收阳彩。密苑解华丛。巢幕无留燕。遵渚有归鸿。轻霞冠秋日。迅商薄清穹。圣心眷嘉节。扬銮戾行宫。四筵沾芳醴。中堂起丝桐。扶光迫西汜。欢馀宴有穷。逝矣将归客。养素克有终。临流怨莫从。欢心叹飞蓬。"
    },
    {
      "title": "答康乐秋霁诗",
      "poem": "夕霁风气凉。闲房有馀清。开轩灭华烛。月露皓已盈。独夜无物役。寝者亦云宁。忽获愁霖唱。怀劳奏所诚。叹彼行旅艰。深兹眷言情。伊余虽寡慰。殷忧暂为轻。牵率酬嘉藻。长揖愧吾生。"
    },
    {
      "title": "於安城答灵运诗",
      "poem": "条繁林弥蔚。波清源愈浚。华宗诞吾秀。之子绍前胤。绸缪结风徽。烟煴吐芳讯。鸿渐随事变。云台与年峻。华萼相光饰。嘤鸣悦同响。亲亲子敦余。贤贤五尔赏。比景后鲜辉。方年一日长。萎叶爱荣条。涸流好河广。狥业谢成操。复礼愧贫乐。幸会果代耕。符守江南曲。履运伤荏苒。遵途欢缅邈。布怀存所钦。我劳一何笃。肇允虽同规。翻飞各异概。迢递封畿外。窈窕承明内。寻途之既暌。即理理已对。丝路有恒悲。矧乃在吾爱。跬行安步武。铩翮周数仞。岂不识高远。违方往有吝。岁寒霜雪严。过半路愈峻。量己畏友朋。勇退不敢进。行矣励令猷。写诚酬来讯。"
    },
    {
      "title": "王抚军庾西阳集别时为豫章太守庾被徵还东诗",
      "poem": "祗召旋北京。守官反南服。方舟析旧知。对筵旷明牧。举觞矜饮饯。指途念出宿。来晨无定端。别晷有成速。颓阳照通津。夕阴暧平陆。榜人理行舻。輶轩命归仆。分手东城闉。发棹西江隩。离会虽相杂。逝川岂往复。谁谓情可书。尽言非尺牍。"
    },
    {
      "title": "经张子房庙诗",
      "poem": "王风哀以思。周道荡无章。卜洛易隆替。兴乱罔不亡。力政吞九鼎。苛慝暴三殇。息肩缠民思。灵鉴集朱光。伊人感代工。聿来扶兴王。婉婉幕中画。辉辉天业昌。鸿门销薄蚀。垓下陨欃枪。爵仇建萧宰。定都护储皇。肇允契幽叟。翻飞指帝乡。惠心奋千祀。清埃播无疆。神武睦三正。裁成被八荒。明两烛河阴。庆霄薄汾阳。銮旍历颓寝。饰像荐嘉尝。圣心岂徒甄。惟德在无忘。逝者如可作。揆子慕周行。济注属车士。粲粲翰墨场。瞽夫违盛观。竦踊企一方。四达虽平直。蹇步愧无良。餐和忘微远。延首咏太康。"
    },
    {
      "title": "游西池诗",
      "poem": "逍遥越郊肆。愿言屡经过。回阡被陵阙。高台眺飞霞。惠风荡繁囿。白雪腾曾阿。褰裳顺兰沚。徙倚引芳柯。美人愆岁月。迟暮独如何。"
    }
  ],
  "傅亮": [
    {
      "title": "从武帝平闽中诗",
      "poem": "鞠旅扬城。大搜徐方。旅旌首路。元戎启行。弭楫洪河。总辔崇芒。"
    },
    {
      "title": "从征诗",
      "poem": "息徒西楚。伫楫旧乡。止犹岳立。动则云翔。烈烈群师。星言启行。泛舟掩河。秣马登芒。"
    },
    {
      "title": "奉迎大驾道路赋诗",
      "poem": "夙棹发皇邑。有人祖我舟。饯离不以。赠言重琳球。知止道攸贵。怀禄义所尤。四牡倦长路。君辔可以收。张邴结晨轨。疏董顿夕辀。东隅诚已谢。西景逝不留。性命安可图。怀此作前修。敷衽铭笃诲。引带佩嘉谋。迷宠非予志。厚德良未酬金。抚躬愧疲朽。三省惭爵浮。重明照蓬艾。万品同率由。忠诰岂假知。式微发直讴。"
    },
    {
      "title": "冬至",
      "poem": "星昴殷仲冬。短晷穷南陆。柔荔迎时萋。芳芸应节馥。"
    }
  ],
  "谢灵运": [
    {
      "title": "善哉行",
      "poem": "阳谷跃升。虞渊引落。景曜东隅。蜿晚西薄。三春燠敷。九秋萧索。凉来温谢。寒往暑却。居德斯颐。积善嬉谑。阴灌阳丛。凋华堕萼。欢去易惨。悲至难铄。击节当歌。对酒当酌。鄙哉愚人。戚戚怀瘼。善哉达士。滔滔处乐。"
    },
    {
      "title": "陇西行",
      "poem": "昔在《老子》。至理成篇。柱小倾大。绠短绝泉。鸟之栖游。林檀是闲。韶乐牢膳。岂伊攸便。胡为乖枉。从表方圆。耿耿僚志。慊慊丘园。善歌以咏。言理成篇。"
    },
    {
      "title": "日出东南隅行",
      "poem": "柏梁冠南山。桂宫燿北泉。晨风拂幨幌。朝日照闺轩。美国人卧屏席。怀兰秀瑶璠。皎洁秋松气。淑德春景暄。"
    },
    {
      "title": "长歌行",
      "poem": "倏烁夕星流。昱奕朝露团。粲粲乌有停。泫泫岂暂安。徂龄速飞电。颓节骛惊湍。览物起悲绪。顾已识忧端。朽貌改鲜色。悴容变柔颜。变改苟催促。容色乌盘桓。亹亹衰期迫。靡靡壮志阑。既惭臧孙慨。复愧杨子叹。寸阴果有逝。尺素竟无观。幸赊道念戚。且取长歌欢。"
    },
    {
      "title": "苦寒行",
      "poem": "岁岁层冰合。纷纷霰雪落。浮阳减清晖。寒禽叫悲壑。饥爨烟不兴。渴汲水枯涸。"
    },
    {
      "title": "又",
      "poem": "樵苏无夙饮。凿冰煮朝餐。悲矣采薇唱。苦哉有馀酸。"
    },
    {
      "title": "豫章行",
      "poem": "短生旅长世。恒觉白日欹。览镜睨颓容。华颜岂久期。苟无回戈术。坐观落崦嵫。"
    },
    {
      "title": "相逢行",
      "poem": "行行即长道。道长息班草。邂逅赏心人。与我倾怀抱。夷世信难值。忧来伤人。平生不可保。阳华与春渥。阴柯长秋槁。心慨荣去速。情苦忧来早。日华难久居。忧来伤人。谆谆亦至老。亲党近恤庇。昵君不常好。九簇悲素霰。三良怨黄鸟。迩朱白即赪。忧来伤人。近缟洁必造。水流理就湿。火炎同归燥。赏契少能谐。断金断可宝。各计莫适从。万端信纷绕。巢林宜择木。结友使心晓。心晓形迹略。略迩谁能了。相逢既若旧。忧来伤人。片言代纻缟。"
    },
    {
      "title": "折杨柳行",
      "poem": "骚屑出穴风。挥霍见日雪。飕飕无久摇。皎皎几时洁。未觉泮春冰。已复谢秋节。空对尺素迁。独视寸阴灭。否桑未易系。泰茅难重拔。桑茅迭生运。语默寄前哲。"
    },
    {
      "title": "泰山吟",
      "poem": "岱宗秀维岳。崔崒刺云天。岝崿既崄巇。触石辄芊绵。登封瘗崇坛。降禅藏肃然。石闾何晻蔼。明堂秘灵篇。"
    },
    {
      "title": "君子有所思行",
      "poem": "总驾越钟陵。还顾望京畿。踯躅周名都。游目倦忘归。市鄽无厄室。世族有高闱。密亲丽华苑。轩薨饰通逵。孰是金张乐。谅由燕赵诗。长夜恣酣饮。穷年弄音徽。盛往速露坠。衰来疾风飞。馀生不欢娱。何以竟暮归。寂寥曲肱子。瓢饮疗朝饥。所秉自天性。贫富岂相讥。"
    },
    {
      "title": "悲哉行",
      "poem": "萋萋春草生。王孙游有情。差池燕始飞。夭袅桃始荣。灼灼桃悦色。飞飞燕弄声。檐上云结阴。涧下风吹清。幽树虽改观。终始在初生。松茑欢蔓延。棹葛欣虆萦。眇然游宦子。晤言时未并。鼻感改朔气。眼伤变节荣。侘傺岂徒然。澶漫绝音形。风来不可托。鸟去岂为听。"
    },
    {
      "title": "会吟行",
      "poem": "六引缓清唱。三调伫繁音。列筵皆静寂。咸共耹会吟。会吟自有初。请从文命敷。敷绩壶冀始。刊木至江汜。列宿炳天文。负海横地理。连峰竞千仞。背流各百里。滮池溉粳稻。轻云暧松杞。两京愧佳丽。三都岂能似。层台指中天。高墉积崇雉。习燕跃广途。鹢首戏清沚。肆呈窈窕容。路曜娟子。自来弥世代。贤达不可纪。句践善废兴。越叟识行止。范蠡出江湖。梅福入城市。东方就旅逸。梁鸿去桑梓。牵缀书士风。辞殚意未已。"
    },
    {
      "title": "缓歌行",
      "poem": "飞客结灵友。凌空萃丹丘。习习和风起。采采彤云浮。娥皇发湘浦。霄明出河洲。宛宛连螭辔。裔裔振龙旒。"
    },
    {
      "title": "燕歌行",
      "poem": "孟冬初寒节气成。悲风入闺霜依庭。秋蝉噪柳燕辞楹。念君行役怨边城。君何崎岖久徂征。岂无膏沐感鹳鸣。对君不乐泪沾缨。辟窗开幌弄秦筝。调弦促柱多哀声。遥夜明月鉴帷屏。谁知河汉浅且清。展转思服悲明星。"
    },
    {
      "title": "鞠歌行",
      "poem": "德不孤兮必有邻。唱和之契冥相因。譬如虬虎兮来风云。亦如形声影响陈。心欢赏兮岁易沦。隐玉藏彩畴识真。叔牙显。夷吾亲。郢既殁。匠寝斤。览古籍。信伊人。永言知已感良辰。"
    },
    {
      "title": "顺东西门行",
      "poem": "出西门。眺云间。挥斤扶木坠虞泉。信道人。鉴徂川。思乐暂舍誓不旋。闵九九。伤牛山。宿心载违徒昔言。竞落运。务颓年。招命侪好相追牵。酌芳酤。奏繁弦。惜寸阴。情固然。"
    },
    {
      "title": "上留田行",
      "poem": "薄游出彼东道。上留田。薄游出彼东道。上留田。循听一何矗矗。上留田。澄川一何皎皎。上留田。悠哉逷矣征夫。上留田。悠哉逷矣征夫。上留田。两服上阪电游。上留田。舫舟下游飙驱。上留田。此别既久无适。上留田。此别既久无适。上留田。寸心系在万里。上留田。尺素遵此千夕。上留田。秋冬迭相去就。上留田。秋冬迭相去就。上留田。素雪纷纷鹤委。上留田。清风飚飚入袖。上留田。岁云暮矣增忧。上留田。岁云暮矣增忧。上留田。诚知运来讵抑。上留田。熟视年往莫留。上留田。"
    },
    {
      "title": "三月三日侍宴西池诗",
      "poem": "详观记牒。鸿荒莫传。降及云鸟。曰圣则天。虞承唐命。周袭商艰。江之永矣。皇心惟眷。矧乃暮春。时物芳衍。滥觞逶迤。周流兰殿。礼备朝容。乐阕夕宴。"
    },
    {
      "title": "赠从弟弘元诗",
      "poem": "从弟弘元。为骠骑记室参军。义熙十一年十月十日。从镇江陵。赠以此诗。毖彼明泉。馥矣芳荑。扬晔神皋。澂清灵谿。灼灼吾秀。徽美是谐。誉必德昭。志由业栖。憩凤于林。养龙在泉。舍潜就跃。假云翔天。饪以味变。台以明宣。言辞戚朝。聿来鼎藩。昔尔同事。谓予偕征。暌合无朕。聚散有情。我端北署。子腾南溟。申非授乖。饮泪凄声。缅邈荆巫。杳翳江湍。三千既旷。繇役实难。想像微景。延伫音翰。因云往情。感风来叹。寝处燕说。指辰忌薄。仳离未几。节至采获。静念霜繁。长怀景落。人道分虑。前期靡托。视听易狎。冲用难本。违真一差。顺性谁卷。颜子悔伤。蘧生化善。心愧虽厚。行迷未远。平生结诚。久要罔转。警掉候风。侧望双反。"
    },
    {
      "title": "答中书诗",
      "poem": "悬圃树瑶。昆山挺玉。流采神皋。列秀华岳。休哉美宝。擢颖昌族。灼灼风徽。采采文牍。伊昔昆弟。敦好闾里。我暨我友。均尚同耻。仰仪前修。绸缪儒史。亦有暇日。啸歌宴喜。聚散无期。乖仳易端。之子名扬。鄙夫忝官。素质成漆。巾褐惧兰。迁流推薄。云胡不叹。中予备列。子赞时庸。偕直东署。密勿游从。彼美显价。煌煌逸踪。振迹鼎朝。翰飞云龙。嗟兹飘转。随流如萍。台岳崇观。僚士惟明。璅々下陪。从公于征。溯江践汉。自徐徂荆。契阔北京。劬劳西郢。守官末局。年月已永。孰是疲劣。逢此多。厚颜既积。在志莫省。凄凄离人。惋乖悼己。企伫好音。倾渴行李。矧乃良朋。贻我琼玘。久要既笃。平生盈耳。申复情言。欣叹起。保用托诚。寄之吾子。在昔先师。任诚师天。刻意岂高。江海非闲。守道顺性。乐兹丘园。偕友之唱。敬悦在篇。霜露荏苒。日月如捐。相望式遄。言归言旋。"
    },
    {
      "title": "赠从弟弘元时为中军功曹住京诗",
      "poem": "於穆冠族。肇自有姜。峻极诞灵。伊源降祥。贻厥不已。历代流光。迈矣夫子。允迪清芳。昔闻兰金。载美典经。曾是朋从。契合性情。我违志概。显藏无成。畴鉴予心。托之吾生。维翰孔务。明时劳止。我求髦俊。以作僚士。佥曰尔谐。俾蕃是纪。逝将去我。言念北鄙。契阔群从。缱绻游娱。历时阅岁。寒暑屡徂。接席密处。同轸修衢。孰云异对。翔集无殊。子既祗命。饯此离襟。良会难期。朝光易侵。人之执情。Ａ２９景悼心。分手遵渚。倾耳淑音。"
    },
    {
      "title": "赠安成诗",
      "poem": "时文前代。徽猷系从。於迈吾子。诞俊华宗。明发迪吉。因心体聪。微言是赏。斯文以崇。用舍谁阶。宾名相传。秘丘发轸。千里知贤。抚翼宰朝。翰飞戚蕃。佐道以业。淑问聿宣。相彼景响。有比表声。始云同宗。终焉友生。棠棣隆亲。頍弁鉴情。缅邈岁月。缱绻平生。明政敦化。矜恤载怀。用掇良彦。循我人黎。江既永矣。服亦南畿。解袂告离。云往风飞。挥手未几。钻燧推斥。青春屏辔。素秋系迹。媚彼时渔。恋此分拆。我劳行久。实获予戚。昔在先道。垂诰亨鲜。亦曰于豹。调和韦弦。清静有默。平正无偏。钦隆令绩。尉沃愿言。驽不逮骏。莸不间薰。三省朽质。再沾庆云。仰惭蓼萧。俯惕惟尘。将拭旧褐。劫来虚汾。畴咨亮款。敬告在文。"
    },
    {
      "title": "答谢谘议诗",
      "poem": "玉衡迅驾。四节如飞。急景西驰。奔浪赴沂。英华始玩。落叶已稀。惆怅衡皋。心焉有违。告离甫尔。荏冉回周。怀风感迁。思我良畴。岂其无人。莫与好仇。孰曰晏安。神往形留。感昔戎行。远暨西垠。黾勉于役。不敢告勤。尔亦同事。契阔江汶。庶同支离。攘臂解纷。鸣鹄在阴。自幽必显。既曰有声。因风易演。逶迤云阁。司帝之典。蔚彼遗藉。如莹如洗。齐仲善交。在久弥敬。自我之遘。一遇而定。於穆谢生。以和缮性。有言属耳。有文在咏。寡弱多幸。逢兹道泰。荷荣西荒。晏然解带。翦削前识。任此天籁。人既遇矣。何惧何害。搔首北眷。清对未从。瞻云累叹。思御风。良愿易违。嘉乐难逢。微我无衣。温凉谁同。古人善身。实畏斯名。缘督何贵。卷耀藏馨。九言之赠。实由未冥。片音或重。玙璠可轻。"
    },
    {
      "title": "述祖德诗二首",
      "poem": "达人贵自我。高情属天云。兼抱济物性。而不缨垢氛。段生藩魏国。展季救鲁民。弦高犒师。仲连却秦军。临组乍不緤。对珪宁肯分。惠物辞所赏。励志故绝人。苕苕历千载。遥遥播清尘。清尘竟谁嗣。明哲垂经纶。委讲辍道论。必服康世屯。屯难既云康。尊主隆斯民。中原昔丧乱。丧乱岂解已。崩腾永嘉末。逼迫太元始。河外无反正。江介有　圯。万帮咸震慑。横流赖君子。拯溺由道情。龛暴资神理。秦赵欣来苏。燕魏迟文轨。贤相谢世运。远图因事止。高揖七州外。拂衣五湖里。随山疏浚潭。傍严艺枌梓。遗情舍尘物。贞观丘壑美。"
    },
    {
      "title": "九日从宋公戏马台集送孔令诗",
      "poem": "季秋边朔苦。旅雁违霜雪。凄凄阳卉腓。皎皎寒潭吉。良辰感圣心。云旗兴暮节。鸣葭戾朱宫。兰卮献时哲。饯宴光有孚。和乐隆岁时，在宥天下理。吹万群方悦。归客遂海隅。脱冠谢朝列。弭棹薄枉渚。指景待乐游。河流有急澜。浮骖无缓辙。岂伊川途念。宿心愧将别。彼美丘园道。喟焉伤薄劣。"
    },
    {
      "title": "彭城宫中直感岁暮诗",
      "poem": "草草眷徂物。契契矜岁殚。楚艳起行戚。吴趋绝归欢。修带缓旧裳。素鬓改朱颜。晚暮悲独坐。鸣鶗歇春兰。"
    },
    {
      "title": "从游京口北固应诏诗",
      "poem": "玉玺戒诚信。黄屋示崇高。事为名教用。道以神理超。昔闻汾水游。今见尘外镳。鸣笳发春渚。税銮登山椒。张组眺倒景。列筵瞩归潮。远严映兰薄。白日丽江皋。原隰荑绿柳。墟囿散红桃。皇心美阳泽。万象咸光昭。顾己枉维絷。抚志惭场苗。工拙各所宜。终以反林巢。曾是萦旧想。览物奏长谣。"
    },
    {
      "title": "永初三年七月十六日之郡初发都诗",
      "poem": "述职期阑暑。理棹变金素。秋岸澄夕阴。火旻团朝露。辛苦谁为情。游子值颓暮。爱似庄念昔。久敬曾存故。如何怀土心。持此谢远度。李牧愧长袖。却克惭躧步。良时不见遗。丑状不成恶。曰余亦支离。依方早有慕。生幸休明世。亲蒙英达顾。空班赵氏璧。徒乖魏王瓠。从来渐二纪。始得傍归路。将穷山海迹。永绝赏心悟。"
    },
    {
      "title": "邻里相送至方山诗",
      "poem": "只役出皇邑。相期憩瓯越。解缆及流潮。怀旧不能发。析析就衰林。皎皎明秋月。含情易为盈。遇物难可歇。积痾谢生虑。寡欲罕所阙。资此永幽栖。岂伊年岁别。各勉日新志。音尘慰寂蔑。"
    },
    {
      "title": "过始宁墅诗",
      "poem": "束发怀耿介。逐物遂推迁。违志似如昨。二纪及兹年。缁磷谢清旷。疲薾惭贞坚。拙疾相倚薄。还得静者便。剖竹守沧海。枉帆过旧山。山行穷登顿。水涉尽洄沿。岩峭岭稠叠。洲萦渚连绵。白云抱幽石。绿筱媚清涟。葺宇临回江。筑观基曾巅。挥手告乡曲。三载期归旋。且为树枌槚。无令孤愿言。"
    },
    {
      "title": "富春渚诗",
      "poem": "宵济渔浦潭。旦及富春郭。定山缅云雾。赤亭无淹薄。逆流触惊急。临圻阻参错。亮乏伯昏分。险过吕梁壑。洊至宜便习。兼山贵止托。平生协幽期。沦踬困微弱。久露干禄请。始果远游诺。宿心渐申写。万事俱零落。怀抱既昭旷。外物徒龙蠖。"
    },
    {
      "title": "七里濑诗",
      "poem": "羁心积秋晨。晨积展游眺。孤客伤逝湍。徒旅苦奔峭。石浅水潺湲。日落山照曜。荒林纷沃若。哀禽相叫啸。遭物悼迁斥。存期得要妙。既秉上皇心。岂屑末代诮。目睹严子濑。想属任公钓。谁谓古今殊。异代可同调。"
    },
    {
      "title": "晚出西谢堂诗",
      "poem": "步出西城门。遥望城西岑。连鄣叠巘崿。青翠杳深沉。晓霜枫叶丹。夕曛岚气阴。节往戚不浅。感来念已深。羁雌恋旧侣。迷鸟怀故林。含情尚劳爱。如保离赏心。抚镜华缁鬓。揽带缓促衿。安排徒空言。幽独赖鸣琴。"
    },
    {
      "title": "登池上楼诗",
      "poem": "潜虬媚幽姿。飞鸿响远音。薄霄愧云浮。栖川怍渊沈。进德智所拙。退耕力不任。狥禄反穷海。卧痾对空林。衾枕昧节候。褰开暂窥临。倾耳聆波澜。举目眺岖嵚。初景革绪风。新阳改故阴。池塘生春草。园柳变鸣禽。祁祁伤豳歌。萋萋感楚吟。索居易永久。离群难处心。持操岂独古。无闷徵在今。"
    },
    {
      "title": "游南亭诗",
      "poem": "时竟夕澄霁。云归日西驰。密林含馀清。远峰隐半规。久痗昏垫苦。旅馆眺郊歧。泽兰渐被径。芙蓉始发池。未厌青春好。已观朱明移。戚戚感物叹。星星白发垂。药饵情所止。衰疾忽在斯。逝将候秋水。息晃偃旧崖。我志谁与亮。赏心惟良知。"
    },
    {
      "title": "游赤石进帆海诗",
      "poem": "首夏犹清和。芳草亦未歇。水宿淹晨暮。阴霞屡兴没。周览倦瀛堧。况乃陵穷发。川后时安流。天吴静不发。扬帆采石华。挂席拾海月。溟涨无端倪犯。虚舟有超越。仲连轻齐组。子牟眷魏阙。矜名道不足。适已物可忽。请附任公言。终然谢天伐。"
    },
    {
      "title": "登江中孤屿诗",
      "poem": "江南倦历览。江北旷周旋。怀新道转回。寻异景不延。乱流趋孤屿。孤屿媚中川。云日相辉映。空水共澄鲜。表灵物莫赏。蕴真谁为传。想像昆山姿。缅邈区中缘。始信安期术。得尽养生年。"
    },
    {
      "title": "登永嘉绿嶂山诗",
      "poem": "裹粮杖轻策。怀迟上幽室。行源迳转远。距陆情未毕。澹潋结寒姿。团栾润霜质。涧委水屡迷。林迥严逾密。眷西谓初月。顾东疑落日。践夕奄昏曙。蔽翳皆周悉。蛊上贵不事。履二美贞吉。幽人常坦步。高尚邈难匹。颐阿竟何端。寂寂寄抱一。恬如既已交。缮性自此出。"
    },
    {
      "title": "郡东山望溟海诗",
      "poem": "开春献初岁。白日出悠悠。荡志将愉乐。瞰海庶忘忧。策马步兰皋。緤控息椒丘。采蕙遵大薄。搴若履长洲。白花皜阳林。紫晔春流。非徒不弭忘。览物情弥遒。萱苏始无慰。寂寞终可求。"
    },
    {
      "title": "游岭门山诗",
      "poem": "西京谁修政。龚汲称良吏。君子岂定所。清尘虑不嗣。早莅建德乡。民怀虞芮意。海岸常寥寥。空馆盈清思。协以上冬月。晨游肆所喜。千圻邈不同。万岭状皆异。威摧三山峭。瀄汨两江驶。渔舟岂安流。樵拾谢西芘。人生谁云乐。贵不屈所志。"
    },
    {
      "title": "石室山诗",
      "poem": "清旦索幽异。放舟越垌郊。莓莓兰渚急。藐藐苔岭高。石室冠林陬。飞泉发山椒。虚泛径千载。峥嵘非一朝。乡村绝闻见。樵苏限风霄。微戎无远览。总笄羡升乔。灵域久韬隐。如与心赏交。合欢不容言。摘芳弄寒条。"
    },
    {
      "title": "登石室饭僧诗",
      "poem": "迎旭凌绝嶝。映泫归溆浦。钻燧断山木。掩岸域石户。结驾非丹薨。藉田资宿莽。同游息心客。暧然若可睹。清霄飏浮烟。空林响法鼓。忘怀狎鸥。摄生驯兕虎。望岭眷灵鹫。延心念净土。若乘四等观。永拔三界苦。"
    },
    {
      "title": "登上戍石鼓山诗",
      "poem": "旅人心长久。忧忧自相接。故乡路遥远。川陆不可涉。汩汩莫与娱。发春托登蹑。欢愿既无并。戚虑庶有协。极目睐左阔。回顾眺右狭。日末涧增波。云生岭逾叠。白芷竞新苕。绿苹齐初叶。摘芳芳靡谖。愉乐乐不燮。佳期缅无像。骋望谁云惬。"
    },
    {
      "title": "石壁立招提精舍诗",
      "poem": "四城有顿踬。三世无极已。浮欢昧眼前。沉照贯终始。壮龄缓前期。颓年迫暮齿。挥霍梦幻顷。飘忽风电起。良缘迨未谢。时逝不可俟。敬拟灵鹫山。尚想祗洹轨。绝溜飞庭前。高林映窗里。禅室栖空观。讲宇析妙理。"
    },
    {
      "title": "石壁精舍还湖中作诗",
      "poem": "昏旦变气候。山水含清晖。清晖能娱人。游子憺忘归。出谷日尚早。入舟阳已微。林壑敛暝色。云霞收夕霏。芰荷迭映蔚。蒲稗相因依。披拂趋南迳。愉悦偃东扉。虑澹物自轻。意惬理无违。寄言摄生客。试用此道推。"
    },
    {
      "title": "登石门最高顶诗",
      "poem": "晨策寻绝壁。夕息在山栖。疏峰抗高馆。对岭临回溪。长林罗户穴。积石拥阶基。连严觉路塞。密竹使径迷。来人忘新术。去子惑故蹊。活活夕流驶。噭々夜猿啼。沈冥岂别理。守道自不携。心契九秋Ａ３１。目玩三春荑。居常以待终。处顺故安排。惜无同怀客。共登青云梯。"
    },
    {
      "title": "石门新营所住四面高山回溪",
      "poem": "石濑茂林修竹诗跻险筑幽居。披云卧石门。苔滑谁能步。葛弱岂可扪。袅袅秋风过。萋萋春草繁。美人游不还。佳期何由敦。芳尘凝瑶席。清醑满金樽。洞庭空波澜。桂枝徒攀翻。结念属霄汉。孤景莫与谖。俯濯石下潭。俯看条上猿。早闻夕飚急。晚见朝日暾。崖倾光光难留。林深响易奔。感往虑有复。理来情无存。庶持乘日车。得以慰营魂。匪为众人说。冀与智者论。"
    },
    {
      "title": "从斤竹涧越岭溪行诗",
      "poem": "猿鸣诚知曙。谷幽光未显。严下云方合。花上露犹泫。逶迤傍隈隩。迢递陟陉岘。过涧既厉急。登栈亦陵缅。川渚屡径复。乘流玩回转。苹萍泛沉深。菰蒲冒清浅。企石挹飞泉。攀林摘叶卷。想见山阿人。薜萝若在眼。握兰勤徒结。折麻心莫展。情用赏为美。事昧竟谁辨。观此遗物虑。一悟得所遣。"
    },
    {
      "title": "过白岸亭诗",
      "poem": "拂衣遵沙垣。缓步入蓬屋。近涧涓密石。远山映疏木。空翠难强名。渔钓易为曲。援萝临青崖。春心自相属。交交止栩黄。呦呦食萍鹿。伤彼人百哀。嘉尔承筐乐。荣悴迭去来。穷通成休慽。未若长疏散。万事恒抱朴。"
    },
    {
      "title": "石门岩上宿诗",
      "poem": "朝搴苑中兰。畏彼霜下歇。暝还云际宿。弄此石上月。鸟鸣识夜栖。木落知风发。异音同至听。殊响俱清越。妙物莫为赏。芳醑谁与伐。美人竟不来。阳阿徒晞发。"
    },
    {
      "title": "行田登海口盘屿山诗",
      "poem": "羁苦孰云慰。观海藉朝风。莫辨洪波极。谁知大壑东。依稀采菱歌。仿佛含嚬容。遨游碧沙渚。游衍丹山峰。"
    },
    {
      "title": "白石严下径行田诗",
      "poem": "小邑居易贫。灾年民无生。知浅惧不周。爱深忧在情。旧业横海外。芜秽积颓龄。饥馑不可久。甘心务经营。千顷带远堤。万里泻长汀。洲流涓浍合。连统塍埒并。虽非楚宫化。荒阙亦黎萌。虽非郑白渠。每岁望东京。天鉴傥不孤。来兹验微诚。"
    },
    {
      "title": "斋中读书诗",
      "poem": "昔途游京华。未尝废丘壑。矧乃归山川。心迹双寂寞。虚馆绝诤讼。空庭来鸟雀。卧疾丰暇豫。翰墨时间作。怀抱观古今。寝食展戏谑。既笑沮溺苦。又哂子云阁。执戟亦以疲。耕稼岂云乐。万事难并欢。达生幸可托。"
    },
    {
      "title": "读书斋诗",
      "poem": "春事日已歇。池塘旷幽寻。残红被径隧。初绿杂浅深。偃仰倦芳褥。频步忧新阴。谋春不及竟。夏物遽见侵。"
    },
    {
      "title": "命学士讲书诗",
      "poem": "卧病同淮阳。宰邑旷武城。弦歌愧言子。清净谢伏生。古人不可攀。何以报恩荣。时往岁易周。聿来政无成。曾是展予心。招学讲群经。铄金既云刃。凝土亦能鉶。望尔志尚隆。远嗣竹箭声。敢谓荀氏训。且布兰陵情。待罪岂久期。礼乐俟贤明。"
    },
    {
      "title": "种桑诗",
      "poem": "诗人陈条柯。亦有美攘剔。前修为谁故。后事资纺绩。常佩知方诫。愧微富教益。浮阳骛嘉月。艺桑迨间隙。疏栏发近郛。长行达广场。旷流始毖泉。湎途犹跬迹。俾此将长成。慰我海外役。 谢灵运"
    },
    {
      "title": "初去郡诗",
      "poem": "彭薛裁知耻。贡公未遗荣。或可优贪竞。岂足称达生。伊余秉微尚。拙讷谢浮名。庐园当栖岩。卑位代躬耕。顾已虽自许。心迹犹未并。无庸方周任。有疾像长卿。毕娶类尚子。薄游似邴生。恭承古人意。促装返柴荆。牵丝及元兴。解龟在景平。负心二十载。认今废将迎。理棹遄还期。遵渚骛修垌。溯溪终水涉。登岭始山行。野旷沙岸净。天高秋月明。憩石挹飞泉。攀林搴落英。战胜臞者肥。鉴止流归停。即是羲唐化。获我击壤情。"
    },
    {
      "title": "北亭与吏民别诗",
      "poem": "刀笔愧张杜。弃繻惭终军。贵史寄子长。爱赋托子云。昔值休明初。以此预人群。常呼城旁道。更歌忧逸民。犹抱见素朴。兼勉拥来勤。定自征伐檀。亦已验惟尘。晚末牵馀荣。憩泊瓯海滨。时易速还周。德乏勤济振。眷言徒矜伤。靡术谢经纶。矧乃卧沈疴。针石苦微身。行久怀邱窟。景昃感秋旻。旻秋有归棹。昃景无淹津。前期眇已往。后会邈无因。贫者缺所赠。风寒护尔身。"
    },
    {
      "title": "田南树园激流植楥诗",
      "poem": "樵隐俱在山。由来事不同。不同非一事。养痾亦园中。中园屏氛杂。清旷招远风。卜室倚北阜。启扉面南江。激涧代汲井。插槿当列墉。群木既罗户。众山亦当窗。靡迤趋下田。迢递瞰高峰。寡欲不期劳。即事罕人功。唯开蒋生径。永怀求百踪。赏心不可忘。妙善冀能同。"
    },
    {
      "title": "於南山往北山经湖中瞻眺诗",
      "poem": "朝旦发阳崖。景落憩阴峰。舍舟眺回渚。停策倚茂松。侧迳既窈窕。环洲亦玲珑。俯视乔木杪。仰聆大壑淙。石横水分流。林密蹊绝踪。解作竟何感。升长皆丰容。初篁苞绿箨。新蒲含紫茸。海鸥戏春岸。天鸡弄和风。抚化心无厌。览物眷弥重。不惜去人远。但恨莫与同。孤游非情叹。赏废理谁通。"
    },
    {
      "title": "南楼中望所迟客诗",
      "poem": "杳杳日西颓。漫漫长路迫。登楼为谁思。临江迟来客。与我别所期。期在三五夕。圆景早已满。佳人殊未适。即事怨睽携。感物方凄戚。孟夏非长夜。晦明如岁隔。瑶华未堪折。兰苕已屡摘。路阻莫赠问。云何慰离析。搔首访行人。引领冀良觌。"
    },
    {
      "title": "山家诗",
      "poem": "中为天地物。今为鄙夫有。"
    },
    {
      "title": "庐陵王墓下作诗",
      "poem": "晓月发云阳。落日次朱方。含凄泛广川。洒泪眺连冈。眷言怀君子。沉痛切中肠。道消结愤懑。运开申悲凉。神期恒若存。德音初不忘。徂谢易永久。松柏森已行。延州协心许。楚老惜兰芳。解剑竟何及。抚坟徒自伤。平生疑若人。通蔽互相妨。理感心情恸。定非识所将。脆促良可哀。夭枉特兼常。一随往化灭。安用空名扬。举声泣已沥。长叹不成章。"
    },
    {
      "title": "初至都诗",
      "poem": "卧病云高心。爱闲宜静处。寝憩托林石。巢穴顺寒暑。"
    },
    {
      "title": "还旧园作见颜范二中书诗",
      "poem": "辞满岂多秩。谢病不待年。偶与张邴合。久欲还东山。圣灵昔回眷。微尚不及宣。何意冲飙激。烈火纵炎烟。焚玉发昆峰。馀燎遂见迁。投沙理既迫。如卬愿亦愆。长与欢爱别。永绝平生缘。浮舟千仞壑。总辔万寻巅。流沫不足险。石林岂为艰。闽中安可处。日夜念归旋。事踬两如直。心惬三避贤。托身青云上。栖严挹飞泉。盛明荡氛昏。贞休康屯邅。殊方感成贷。微物豫采甄。感深操不固。质弱易瓜扳缠。曾是反昔园。语往实款然。曩基即先筑。故池不更穿。果木有旧行。壤石无远延。虽非休憩地。聊取永日闲。卫生自有经。息阴谢所牵。夫子照清素。探怀授往篇。"
    },
    {
      "title": "入东道路诗",
      "poem": "整驾辞金门。命旅惟诘朝。怀居顾归云。指途溯行飙。属值清明节。荣华感和韶。陵隰繁绿杞。墟囿粲红桃。鷕鷕翚方雊。纤纤麦垂苗。隐轸邑里密。缅邈江海辽。满目皆古事。心赏贵所高。鲁连谢千金。延州权去朝。行路既经见。愿言寄吟谣。"
    },
    {
      "title": "酬从弟惠连诗",
      "poem": "寝瘵谢人徒。灭迹入云峰。严壑寓耳目。欢爱隔音容。永绝赏心望。长怀莫与同。末路值令弟。开颜披心胸。心胸既云披。意得咸在斯。凌涧寻我室。散帙问所知。夕虑晓月流。朝习曛日驰。悟对无厌歇。聚散成分离。分离别西川。回景归东山。别时悲已甚。别后情更延。倾想迟嘉音。果枉济江篇。辛勤风波事。款曲洲渚言。洲渚既淹时。风波子行迟。务协华京想。讵存空谷期。犹复惠来章。只足搅余思。傥若果归言。共陶暮春时。暮春虽未交。仲春善游遨。山桃发红萼。野蕨渐紫苞。嘤鸣已悦豫。幽居犹郁陶。梦寐伫归舟。释我吝与劳。"
    },
    {
      "title": "登临海峤初发疆中作与从弟惠连可见羊何共和之诗",
      "poem": "杪秋寻远山。山远行不近。与子别山阿。含酸赴修畛。中流袂就判。欲去情不忍。顾望脰未悁。汀曲舟已隐。隐汀绝望舟。骛棹逐惊流。欲抑一生欢。并奔千里游。日落当栖薄。系缆临江楼。岂惟夕情敛。忆尔共淹留。淹留昔时欢。复增今日叹。兹情已分虑。况乃协悲端。秋泉鸣北涧。哀猿响南峦。戚戚新别心。凄凄久念攒。攒念攻别心。旦发清溪阴。瞑投剡中宿。明登天姥岑。高高入云霓。还期那可寻。傥遇浮丘公。长绝子徽音。"
    },
    {
      "title": "答谢惠连诗",
      "poem": "怀人行千里。我劳盈十旬。别时花灼灼。别后叶蓁蓁。"
    },
    {
      "title": "初发石首城诗",
      "poem": "白珪尚可磨。斯言易为缁。遂抱中孚爻。犹劳贝锦诗。寸心若不亮。微命察如丝。日月垂光景。成贷遂兼兹。出宿薄京畿。晨装抟曾飔。重经平生别。再与朋知辞。故山日已远。风波岂还时。迢迢万里帆。茫茫终何之。游当罗浮行。息必庐霍期。越海陵三山。游湘历九嶷。钦圣若旦暮。怀贤亦凄其。皎皎明发心。不为岁寒欺。"
    },
    {
      "title": "道路忆山中诗",
      "poem": "采菱调易急。江南歌不缓。楚人心昔绝。越客肠今断。断绝虽殊念。俱为归虑款。存乡尔思积。忆山我愤懑。追寻栖息时，偃卧任纵诞。得性非外求。自己为谁纂。不怨秋夕长。常苦夏日短。濯流激浮湍。息阴倚密竿。怀故叵新欢。含悲忘春暖。凄凄明月吹。恻恻广陵散。殷勤诉危柱。慷慨命促管。"
    },
    {
      "title": "夜发石关亭诗",
      "poem": "随山逾千里。浮溪将十夕。鸟归息舟楫。星阑命行役。亭亭晓月映。泠泠朝露滴。"
    },
    {
      "title": "入彭蠡湖口诗",
      "poem": "客游倦水宿。风潮难具论。洲岛骤回合。圻岸屡崩奔。乘月听哀狖。浥露馥芳荪。春晚绿野秀。岩高白云屯。千念集日夜。万感盈朝昏。攀崖照石镜。牵叶入松门。三江事多往。九派理空存。灵物Ａ２９珍怪。异人秘精魂。金膏灭明光。水碧缀流温。徒作千里曲。弦绝念弥敦。"
    },
    {
      "title": "入华子冈是麻源第三谷诗",
      "poem": "南州实炎德。桂树陵寒山。铜陵映碧涧。石磴泻红泉。既枉隐沦客。亦栖肥遁贤。险径无测度。天路非术阡。遂登群峰首。邈若升云烟。羽人绝仿佛。丹丘徒空筌。图牒复磨灭。碑版谁闻传。莫辨百代后。安知千载前。且申独往意。乘月弄潺湲。恒充俄顷用。岂为古今然。"
    },
    {
      "title": "发归濑三瀑布望两溪诗",
      "poem": "我行乘日垂。放舟候月圆。沫江免风涛。涉清弄漪涟。积石竦两溪。飞泉倒三山。亦既穷登陟。荒蔼横目前。窥岩不睹景。披林岂见天。阳鸟尚倾翰。幽篁未为邅。退寻平常时。安知巢穴难。风雨非攸吝。拥志谁与宣。倘有同枝条。此日即千年。"
    },
    {
      "title": "初往新安至桐庐口诗",
      "poem": "絺绤虽凄其。授衣尚未至。感节良已深。怀古亦云思。不有千里棹。孰申百代意。远协尚子心。遥得许生计。既及泠风善。又即秋水驶。江山共开旷。云日相照媚。景夕群物清。对玩咸可憙。"
    },
    {
      "title": "登庐山绝顶望诸峤诗",
      "poem": "山行非前期。弥远不能辍。但欲淹昏旦。遂复经盈缺。扪壁窥龙池。攀枝瞰乳穴。积峡忽复启。平途俄已。峦陇有合沓。往来无踪辙。昼夜蔽日月。冬夏共霜雪。"
    },
    {
      "title": "初入南城诗",
      "poem": "弄波不辍手。玩景岂停目。虽未登云峰。且以欢水宿。"
    },
    {
      "title": "登孤山诗",
      "poem": "迥旷沙道开。威纡山径折。波青密林。映丹穴壁。"
    },
    {
      "title": "入竦溪诗",
      "poem": "平明发风穴。投宿憩雪巘。初时当薄木。迄今草已搴。"
    },
    {
      "title": "送雷次宗诗",
      "poem": "符瑞守边楚。感念凄城壕。志苦离念结。情伤日月慆。"
    },
    {
      "title": "诗",
      "poem": "照涧疑阳水。潜穴阴。虽知视听外。用心不可无。"
    },
    {
      "title": "七夕咏牛女诗",
      "poem": "火逝首秋节。新明弦月夕。月弦光照户。秋首风入隙。凌峰步曾崖。凭云肆遥脉。徙倚西北庭。竦踊东南觌。纨绮无报章。河汉有骏轭。"
    },
    {
      "title": "岁暮诗",
      "poem": "殷忧不能寐。苦此夜难颓。明月照积雪。朔风劲且哀。运往无淹物。年逝觉易催。"
    },
    {
      "title": "拟魏太子邺中集诗八首",
      "poem": "建安末。余时在邺宫。朝游夕燕。究欢愉之极。天下良辰美景。赏心乐事。四者难并。今昆弟友朋。二三诸彦。共尽之矣。古来此娱。书籍未见。何者。楚襄王时。有宋玉、唐景。梁孝王时。有邹、枚、严、马。游者美矣。而其主不文。汉武帝时。徐、乐诸才。备应对之能。而雄猜多忌。岂获昭言之适。不诬方将。庶必贤於今日尔。岁月如流。零落将尽。撰文怀人。感往增怆。其辞曰："
    },
    {
      "title": "魏太子",
      "poem": "百川赴巨海。众星环北辰。照灼烂霄汉。遥裔起长津。天地中横溃。家王拯生民。区宇既荡涤。群英必来臻。忝此钦贤性。由来常怀仁。况值众君子。倾心隆日新。论物靡浮说。析理实敷陈。罗缕岂阙辞。窈窕究天人。澄觞满金罍。连榻设华茵。急弦动飞听。清歌拂梁尘。莫言相遇易。此欢信可珍。"
    },
    {
      "title": "王粲",
      "poem": "家本秦川。贵公子孙。遭乱流寓。自伤情多。幽厉昔崩乱。桓灵今板荡。伊洛既燎烟。函崤没无象。整装辞秦川。秣马赴楚壤。沮漳自可美。客心非外奖。常叹诗人言。式微何由往。上宰奉皇灵。侯伯咸宗长。云骑乱汉南。宛郢皆扫荡。排雾属盛明。披云对清朗。庆泰欲重叠。公子特先赏。不谓息肩愿。一旦值明两。并载游邺京。方舟泛河广。绸缪清燕娱。寂寥梁栋响。既作长夜饮。岂顾乘日养。"
    },
    {
      "title": "陈琳",
      "poem": "袁本初书记之士。故述丧乱事多。皇汉逢迍邅。天下遭氛慝。董氏沦关西。袁家拥河北。单民易周章。窘身就羁勒。岂意事乖己。永怀恋故国。相公实勤王。信能定蝥贼。复睹东都辉。重见汉朝则。馀生幸已多。矧乃值明德。爱客不告疲。饮燕遗景刻。夜听极星烂。朝游穷曛黑。哀哇动梁埃。急触荡幽默。且尽一日娱。莫知古来惑。"
    },
    {
      "title": "徐干",
      "poem": "少无宦情。有箕颍之心事。故仕世多素辞。伊昔家临淄。提携弄齐瑟。置酒饮胶东。淹留憩高密。此欢谓可终。外物始难毕。摇荡箕濮情。穷年迫忧栗。末途幸休明。栖集建薄质。已免负薪苦。仍游椒兰室。清论事究万。美话信非一。行觞奏悲歌。永夜系白日。华屋非蓬居。时髦岂余匹。中饮顾昔心。怅焉若有失。"
    },
    {
      "title": "刘桢",
      "poem": "卓荦偏人。而文最有气。所得颇经奇。贫居晏里闬。少小长东平。河兖当冲要。沦飘薄许京。广川无逆流。招纳厕群英。北渡黎阳津。南登宛郢城。既览古今事。颇识治乱情。欢友相解达。敷奏究平生。矧荷明哲顾。知深觉察命轻。朝游牛羊下。暮坐括揭鸣。终岁非一日。传卮弄清声。辰事既难谐。欢愿如今并。唯羡肃肃翰。缤纷戾高冥。"
    },
    {
      "title": "应玚",
      "poem": "汝颍之士。流离世帮。颇有飘薄之叹。嗷嗷云中雁。举翮自委羽。求凉弱水湄。违寒长沙渚。顾我梁川时。缓步集颍许。一旦逢世难。沦薄恒羁旅。天下昔未定。托身早得所。官渡厕一卒。乌林预艰阻。晚节值众贤。会同庇天宇。列坐荫华榱。金樽盈清醑。始奏延露曲。继以兰夕语。调笑辄酬答。嘲谑无惭沮。倾躯无遗虑。在心良已叙。"
    },
    {
      "title": "阮瑀",
      "poem": "管书记之任。故有优渥之言。河洲多少尘。风悲黄云起。金羁相驰逐。联翩何穷已。庆云惠优渥。微薄攀多士。念昔渤海时。南皮戏清沚。今复何曲游。鸣葭泛兰汜。践步陵丹梯。并坐侍君子。妍谈既愉心。哀音信睦耳。倾酤系芳醑。酌言岂终始。自从食蓱来。唯见今日美。"
    },
    {
      "title": "平原侯植",
      "poem": "公子不及世事。但美遨游。然颇有忧生之嗟。朝游登凤阁。日暮集华沼。倾柯引弱枝。攀条摘蕙草。徙倚穷骋望。目极尽所讨。西顾太行山。北眺邯郸道。平衢修且直。白杨信袅袅。副君命饮宴。欢娱写怀抱。良游匪昼夜。岂云晚与早。众宾悉精妙。清辞洒兰藻。哀音下回鹄。馀哇彻清昊。中山不知醉。饮德方觉饱。愿以黄发期。养生念将老。"
    },
    {
      "title": "东阳溪中赠答诗二首",
      "poem": "可怜谁家妇。缘流洒素足。明月在云间。迢迢不可得。可怜谁家郎。缘流乘素舸。但问情若为。月就云中堕。"
    },
    {
      "title": "作离合诗",
      "poem": "古人怨信次。十日眇未央。加我怀缱绻。口脉情亦伤。剧哉归游客。处子忽相忘。"
    },
    {
      "title": "诗",
      "poem": "韩亡子房奋。秦帝鲁连耻。本自江海人。忠义感君子。"
    },
    {
      "title": "临终诗",
      "poem": "龚胜无馀生。季业有终尽。嵇公理既迫。霍生命亦殒。凄凄后霜柏。纳纳冲风菌。邂逅竟几时。修短非所愍。恨我君子志。不获岩下泯。送心正觉前。斯痛久已忍。唯愿乘来生。怨亲同心朕。"
    },
    {
      "title": "衡山诗",
      "poem": "岩下一老翁。四五年少者。衡山采药人。路迷粮亦绝。遇息岩下坐。正见相对说。一老四五少。仙隐不可别。其书非世教。其人必贤哲。"
    },
    {
      "title": "诗",
      "poem": "朝发悲猿。暮宿落石。"
    }
  ],
  "谢惠连": [
    {
      "title": "秋胡行",
      "poem": "春日迟迟。桑何萋萋。红桃含夭。绿柳舒荑。邂逅粲者。游渚戏蹊。华颜易改。良愿难谐。系风捕影。诚知不得。念彼奔波。意眠回惑。汉女倏忽。洛神飘扬。空勤交甫。徒劳陈王。"
    },
    {
      "title": "陇西行",
      "poem": "运有荣枯。道有舒屈。潜保黄裳。显服朱黻。谁能守静。弃华辞荣。穷谷是处。考槃是营。千金不回。百代传名。厥包者柚。忘忧者萱。何为有用。自乖中原。实摘柯摧。叶殒条烦。"
    },
    {
      "title": "陇西行",
      "poem": "未若蔽牛。永保液瞒。嗟我君子。勖尔何言。"
    },
    {
      "title": "豫章行",
      "poem": "轩帆逆遥路。薄送瞰遐江。舟车理殊缅。密友将远从。九进而乐同润。二华念分峰。集欢岂今发。离叹自古钟。促生靡缓期。迅景无迟踪。缁发迫多素。憔悴谢华蘴。婉娩寡留晷。窈窕闭淹龙。如何阻行止。愤愠结心胸。既微达者度。欢戚谁能封。愿子保淑慎。良讯代徽容。"
    },
    {
      "title": "塘上行",
      "poem": "芳萱秀陵阿。菲质不足营。幸有忘忧用。移根托君庭。垂颖临清池。擢彩仰华甍。沾渥云雨润。葳蕤吐芳馨。愿君眷倾叶。留景惠馀明。"
    },
    {
      "title": "却东西门行",
      "poem": "慷慨发相思。惆怅恋音徽。四节竞阑候。六龙引颓机。人生随时变。迁化焉可祈。百年难必保。千虑盈怀之。"
    },
    {
      "title": "长安有狭邪行",
      "poem": "纪郢有通逵。通逵并轩车。帟帟雕轮驰。轩轩翠盖舒。撰策之五尹。振辔从三闾。推剑冯前轼。鸣佩专后舆。"
    },
    {
      "title": "从军行",
      "poem": "赵骑驰四牡。吴舟浮三翼。弓矛有恒用。殳鋋无暂息。"
    },
    {
      "title": "燕歌行",
      "poem": "四时推迁迅不停。三秋萧瑟叶辞茎。飞霜被野雁南征。念君客游羁思盈。何为淹留无归声。爱而不见伤心情。朝日潜辉华灯明。林鹊同栖渚鸿并。接翮偶羽依蓬瀛。仇依旅类相和鸣。余独何为志无成。忧缘物感泪沾缨。"
    },
    {
      "title": "猛虎行",
      "poem": "贫不攻九嶷玉。倦不憩三危峰。九嶷有惑号。三危无安容。美物标贵用。志士励奇踪。如保只远役。王命宜肃恭。伐鼓功未著。振旅何时从。猛虎潜深山。长啸自生风。人谓客行乐。客行苦心伤。"
    },
    {
      "title": "鞠歌行",
      "poem": "翔驰骑。千里姿。伯乐不举谁能知。南荆璧。万金赀。卞和不斫与石离。年难留。时易陨。厉志莫赏徒劳疲。沮齐音。溺赵吹。匠石善运郢不危。古绵眇。理参差。单心慷慨双泪垂。"
    },
    {
      "title": "前缓声歌",
      "poem": "羲和纤阿去嵯峨。睹物知命。使余转欲悲歌。忧戚人心胸。处山勿居峰。在行勿为公。居峰大阻锐。为公遇谗蔽。雅琴自疏越。雅韵能扬扬。滑滑相混同。终始福禄丰。"
    },
    {
      "title": "顺东西门行",
      "poem": "哀朝菌。闵颓力。迁化常然焉肯息。及壮齿。遇世直。酌酩华堂集亲识。舒情尽欢遣凄恻。"
    },
    {
      "title": "三月三日曲水集诗",
      "poem": "四时著平分。三春禀融烁。迟迟和景婉。夭夭园桃灼。携朋适郊野。昧爽辞鄽廓。蜚动荡兴翠岭。芳飙起华薄。解辔偃崇丘。藉草绕回壑。际渚罗时。托波泛轻爵。"
    },
    {
      "title": "泛南湖至石帆诗",
      "poem": "轨息陆途初。枻鼓川路始。涟漪繁波漾。参差层峰峙。萧疏野趣生。逶迤白云起。登陟苦跋涉。盻乐心耳。即玩玩有竭。有兴兴无已。"
    },
    {
      "title": "西陵遇风献康乐诗",
      "poem": "我行指孟春。春仲尚未发。趣途远有期。念离情无歇。成装候良辰。漾舟陶嘉月。瞻途意少悰。还顾情多阙。哲兄感仳别。相送越垌林。饮饯野亭馆。分袂澄湖阴。凄凄留子言。眷眷浮客心。回塘隐舻栧。远望绝形音。靡靡即长路。戚戚抱遥悲。悲遥但自弭。路长当语谁。行行道转远。去去情弥迟。昨发浦阳汭。今宿浙江湄。屯云蔽曾岭。惊风涌飞流。零寸润坟泽。落雪洒林丘。浮氛晦崖巘。积素惑原畴。曲汜薄停旅。通川绝行舟。临津不得济。伫楫阻风波。萧条洲渚际。气色少谐和。西瞻兴游叹。东睇起凄歌。积愤成疢痗。无萱将如何。"
    },
    {
      "title": "代古诗",
      "poem": "客从远方来。赠我鹄文绫。贮以相思箧。缄以同心绳。裁为亲身服。著以俱寝兴。别来经年岁。欢心不同凌。泻酒置井中。谁能辨斗升。合如杯中水。谁能判淄渑。"
    },
    {
      "title": "秋怀诗",
      "poem": "平生无志意。少小婴忧患。如保乘苦心。矧复值秋晏。皎皎天月明。奕奕河宿烂。萧瑟含风蝉。寥泪度云雁。寒商动清闺。孤灯暧幽幔。耿介繁虑积。展转长宵半。夷险难豫谋。倚伏昧前算。虽好相如达。不同长卿慢。颇悦郑生偃。无取白衣宦。未知古人心。且从性所玩。宾至可命觞。朋来当染翰。高台骤登践。清浅时陵乱。颓魄不再圆。倾羲无两旦。金石终销毁。丹青暂凋焕。各勉玄发欢。无贻白首叹。因歌遂成赋。聊用布亲串。"
    },
    {
      "title": "捣衣诗",
      "poem": "衡纪无淹度。晷运倏如催。白露滋园菊。秋风落庭槐。肃肃莎鸡羽。烈烈寒螀啼。夕阴结空幕。宵月皓中闺。美人戒裳服。端饰相招携。簪玉出北房。鸣金步南阶。櫩高砧响发。楹长杵声哀。微芳起两袖。轻汗染双题。纨素既已成。君子行未归。裁用笥中刀。缝为万里衣。盈箧自余手。幽缄俟君开。腰带准畴昔。不知今是非。"
    },
    {
      "title": "泛湖归出楼望月诗",
      "poem": "日落泛澄瀛。星罗游轻桡。憩榭面曲汜。临流对回潮。辍策共骈筵。并坐相招要。哀鸿鸣沙渚。悲猿响山椒。亭亭映江月。々出谷飚。斐斐气幂岫。泫泫露盈条。近瞩祛幽蕴。远视荡喧嚣。晤言不知罢。从夕至清朝。"
    },
    {
      "title": "七月七日夜",
      "poem": "咏牛女诗落日隐櫩楹。升月照帘栊。团团满叶露。析析振条风。蹀足循广除。瞬目矖曾穹。云汉有灵匹。弥年阙相从。遐川阻暱爱。修渚旷清容。弄杼不成藻。耸辔骛前踪。昔离秋已两今聚夕无双。倾河易回斡。款情难久悰。沃若灵驾旋。寂寥云幄空。留情顾华寝。遥心逐奔龙。沈吟为尔感。情深意弥重。"
    },
    {
      "title": "喜两诗",
      "poem": "朱明振炎气。溽暑扇温飙。羡彼明月辉。离毕经中宵。思此西郊云。既雨盈崇朝。上天愍憔悴。商羊自吟谣。"
    },
    {
      "title": "咏冬诗",
      "poem": "七宿乘运曜。三星与时灭。履霜冰弥坚。积寒风愈切。繁云起重阴。回飙流轻雪。园林粲斐皓。庭除秀皎洁。墀琐有凝污。逵衢无通辙。"
    },
    {
      "title": "读书诗",
      "poem": "贲园奚足慕。下帷故宜遵。山成由一篑。崇积始微尘。虞轩虽眇莽。颜隰亦何人。"
    },
    {
      "title": "夜集叹乖诗",
      "poem": "诗人咏踟蹰。骚者歌离别。诚哉曩日欢。展矣今夕切。吾生赴遥命。质明即行辙。在贫故宜言。赠子保温惠。曷用书诸绅。久要亮有誓。"
    },
    {
      "title": "与孔曲阿别诗",
      "poem": "凄凄乘兰秋。言饯千里舟。途届云阳邑。邑宰有昔游。行人虽念路。为尔暂淹留。"
    },
    {
      "title": "咏螺蚌诗",
      "poem": "轻羽不高翔。自用弦网罗。纤鳞惑芳饵。故为钓所加。螺蚌非有心。沉迹在泥沙。文无雕饰用。味非鼎俎和。"
    },
    {
      "title": "离合诗二首",
      "poem": "放棹遵遥途。方与情人别。啸歌亦何言。肃尔凌霜节。夫人皆薄离。二友独怀古。思笃子衿诗。山川何足苦。"
    },
    {
      "title": "夜集作离合诗",
      "poem": "四坐宴嘉宾。一客自远臻。九言何所戒。十善故宜遵。"
    },
    {
      "title": "诗",
      "poem": "有客被褐前。投心自询写。自言擅声名。不谢蠃甘贾。臧否消灭。谁能穷薪火。郦生无文章。西施整妖冶。胡为空耿介。悲哉君志Ａ３２。"
    },
    {
      "title": "诗",
      "poem": "夕坐苦多虑。行歌践闺中。房栊引倾月。步檐结春风。"
    },
    {
      "title": "诗",
      "poem": "挂鞍长林侧。饮马修川湄。凄凄留子言。眷眷浮客心。"
    },
    {
      "title": "三日诗",
      "poem": "弱柳荫修衢。"
    }
  ],
  "王微": [
    {
      "title": "杂诗二首",
      "poem": "桑妾独何怀。倾筐未盈把。自言悲苦多。排却不肯舍。妾悲叵陈诉。填忧不销冶。寒雁归所从。半途失凭假。壮情抃驱驰。猛气捍朝社。常怀云汉渐。常欲复周雅。重名好铭勒。轻躯愿图写。万里渡沙漠。悬师蹈朔野。传闻兵失利。不见来归者。奚处埋旍麾。何处丧车马。拊心悼巷人。零泪覆面下。徒谓久别离。不见长孤寡。寂寂掩高门。寥寥空广厦。待君竟不归。收颜今就槚。思妇临高台。长想凭华轩。弄弦不成曲。哀歌送苦言。箕帚留江介。良人处雁门。讵忆无衣苦。但知狐白温。日暗牛羊下。野雀满空园。孟冬寒风起。东壁正中昏。朱火独照人。抱景自愁怨。谁知心思乱。所思不可论。"
    },
    {
      "title": "四气诗",
      "poem": "蘅若首春华。梧楸当夏翳。鸣笙起秋风。置酒飞冬雪。"
    },
    {
      "title": "咏愁诗",
      "poem": "自予抱羁思。眇与日月长。载离非宋远。谁谓河难航。忧随积霖密。慨因朗旭彰。负之苦不胜。即之竟无方。如彼引鲲鱼。待尽守空梁。天地岂私贫。运至岂固当。既悟非形兆。兹数讵可攘。"
    },
    {
      "title": "七襄怨诗",
      "poem": "藻帐越星波。玉饰渡云川。"
    }
  ],
  "何长瑜": [
    {
      "title": "嘲府僚诗",
      "poem": "陆展染鬓发。欲以媚侧室。青青不解久。星星行复出。"
    },
    {
      "title": "离合诗",
      "poem": "宜然悦今会。且怨明晨别。肴Ａ３３不能甘。有难不可雪。"
    }
  ],
  "范晔": [
    {
      "title": "乐游应诏诗",
      "poem": "崇盛归朝阙。虚寂在川岑。山梁协孔性。黄屋非尧心。轩驾时未肃。文囿降照临。流云起行盖。晨风引銮音。原薄信平蔚。台涧备曾深。兰池清夏气。修帐含秋阴。遵渚攀蒙密。随山上岖嵚。睇目有极览。游情无近寻。闻道虽已积。年力互颓侵。探已谢丹黻。感事怀长林。"
    },
    {
      "title": "临终诗",
      "poem": "祸福本无兆。性命归有极。必至定前期。谁能延一息。在生已可知。来缘㦎无识。好丑共一丘。何中异枉直。岂论江陵上。宁辨首山侧。虽无嵇生琴。庶同夏侯色。寄言生存子。此路行复即。"
    }
  ],
  "谢世基":[
    {
      "title": "连句诗",
      "poem": "伟哉横海鲸。壮矣垂天翼。一旦失风水。翻为蝼蚁食。"
    }
  ],
  "袁淑": [
    {
      "title": "效曹子建白马篇",
      "poem": "剑骑何翩翩。长安五陵间。秦地天下枢。八方凑才贤。荆魏多壮士。宛洛富少年。意气深自负。肯事郡邑权。藉藉关外来。车徒倾国鄽。五侯竞书。群公亟为言。义分明於霜。信行直如弦。交欢池阳下。留宴汾阴西。一朝许人诺。何能坐相捐。飘节去函谷。投佩出甘泉。嗟此务远图。心为四海悬。但营身意遂。岂校耳目前。侠烈良有闻。古来共知然。"
    },
    {
      "title": "效古诗",
      "poem": "谇此倦游士。本家自辽东。昔隶李将军。十载事西戎。结车高阙下。极望见云中。四面各千里。从横起严风。寒燠岂如节。霜雨多异同。夕寐北河阴。梦还甘泉宫。勤役未云已。壮年徒为空。乃知古时人。所以悲转蓬。"
    },
    {
      "title": "咏冬至诗",
      "poem": "连星贯初历。令月临首岁。荐乐行阴政。登金赞阳滞。收凉降天德。萌华宣地惠。司瑞记夜晞。书云掌朝誓。"
    },
    {
      "title": "种兰诗",
      "poem": "种兰忌当门。怀璧莫向楚。楚少别玉人。门非植兰所。"
    },
    {
      "title": "登宣城郡诗",
      "poem": "怅焉讯旧老。兹前乃楚居。十代阙州记。百祀绝方书。"
    },
    {
      "title": "咏寒雪诗",
      "poem": "渚幽寒兮石烟聚。日华收兮山气深。边亭哀兮夜燧灭。孙枝振兮空岫吟。鱼戢鳞兮鸟矜翰。虹蛰火兮龙藏金。凌霰交兮高冰合。浮波梗兮悲风流。霜雪滞兮潜天阳。浮澌结兮悲海阴。"
    },
    {
      "title": "啄木诗",
      "poem": "南山有鸟。自名啄木。饥则啄木。暮则巢宿。无干於人。唯志所欲。性清者荣。性浊者辱。"
    }
  ],
  "南平王刘铄": [
    {
      "title": "三妇艳诗",
      "poem": "大妇裁雾縠。中妇牒冰练。小妇端清景。含歌登玉殿。丈人且徘徊。临风伤流霰。"
    },
    {
      "title": "白纻曲",
      "poem": "仙仙徐动何盈盈。玉腕俱凝若云行。佳人举袖辉青蛾。掺掺擢手映鲜罗。状似明月泛云河。体如轻风动流波。"
    },
    {
      "title": "拟行行重行行诗",
      "poem": "眇眇陵长道。遥遥行远之。回车背京里。挥手从此辞。堂上流尘生。庭中绿草滋。寒螀翔水曲。秋兔依山基。芳年有华月。佳人无还期。日夕凉风起。对酒长相思。悲发江南调。忧委子衿诗。卧看明镫晦。坐见轻纨缁。泪容不可饰。幽镜难复治。愿垂薄暮景。照妾桑榆时。"
    },
    {
      "title": "拟明月何皎皎诗",
      "poem": "落宿半遥城。浮云蔼层阙。玉宇来清风。罗帐延秋月。结思想伊人。沈忧怀明发。谁为客行久。屡见流芳歇。河广川无梁。山高路难越。"
    },
    {
      "title": "拟孟冬寒气至诗",
      "poem": "白露秋风始。秋风明月初。明月照高楼。白露皎玄除。迨及凉风起。行见寒林疏。客从远方至。赠我千里书。先叙怀旧爱。末陈久离居。一章意不尽。三复情有馀。愿遂平生志。无使甘言虚。"
    },
    {
      "title": "拟青青河边草诗",
      "poem": "凄凄含露台。肃肃迎风馆。思女御棂轩。哀心彻云汉。端抚悲弦泣。独对明灯叹。良人久徭役。耿介终昏旦。楚楚秋水歌。依依采菱弹。"
    },
    {
      "title": "代收泪就长路诗",
      "poem": "耸辔高陵曲。挥袂广川濆。黄尘昏白日。悲风起浮云。萧条万里别。契阔三秋分。时往从朝露。年来惊夕氲。徘徊去芳节。依迟从远军。"
    },
    {
      "title": "过历山湛长史草堂诗",
      "poem": "兹岳蕴虚诡。凭览趣亦赡。九峰相接连。五渚逆萦浸。层阿疲且引。绝严畅方禁。溜众夏更寒。林交昼常荫。伊余久缁涅。复得味恬淡。愿逐安期生。於焉惬高枕。"
    },
    {
      "title": "七夕咏牛女诗",
      "poem": "秋动清风扇。火移炎气歇。广檐含夜荫。高轩通夕月。安步巡芳林。倾望极云阙。组幕萦汉陈。龙驾凌霄发。谁云长河遥。颇剧促筵越。沈情未申写。飞光已飘忽。来对眇难期。今欢自兹没。"
    },
    {
      "title": "歌诗",
      "poem": "昊天晴且高。秋气发初凉。白露下微津。明月流素光。凝烟泛城阙。凄风入轩房。朱华先零落。绿草就芸黄。纤罗还笥箧。轻纨改衣裳。"
    }
  ],
  "宋孝武帝刘骏": [
    {
      "title": "丁督护歌六首",
      "poem": "督护北征去。前锋无不平。朱门垂高盖。永世扬功名。洛阳数千里。孟津流无极。辛苦戎马间。别易会难得。叔护北征去。相送落星墟。帆樯如芒柽。督护今何渠。闻欢去北征。相送直渎浦。只有泪可出。无复情可吐。督护初征时。侬亦恶闻许。愿作石尤风。四面断行旅。黄河流无极。洛阳数千里。坎坷戎旅间。何由见欢子。"
    },
    {
      "title": "自君之出矣",
      "poem": "自君之出矣。金翠暗无精。思君如日月。回迁昼夜生。"
    },
    {
      "title": "游覆舟山诗",
      "poem": "束发好怡衍。弱冠颇流薄。素想终勿倾。聿来果丘壑。层峰亘天维。旷渚绵地络。逢皋列神苑。遭坛树仙阁。松墱含青晖。荷源煜彤烁。川界泳游鳞。严庭响鸣鹤。"
    },
    {
      "title": "登作乐山诗",
      "poem": "修路轸孤辔。竦石顿飞辕。遂登千寻首。表里望丘原。屯烟扰风穴。积水溺云根。汉潦吐新波。楚山带旧苑。壤草凌故国。拱木秀颓垣。目极情无留。客思空已繁。"
    },
    {
      "title": "登鲁山诗",
      "poem": "解帆憩通渚。息徒凭椒丘。粤值风景和。升高从远眸。纪郢穷西路。湘梦极南流。杳哉汉阴永。浩焉江界修。"
    },
    {
      "title": "济曲阿后湖诗",
      "poem": "宵登毗陵路。旦过云阳郛。平湖旷津济。菰渚迭明芜。和风翼归采。夕氛晦山嵎。惊澜翻鱼藻。赪霞照桑榆。"
    },
    {
      "title": "与庐陵王绍别诗",
      "poem": "连岁矜离心。今兹幸良集。信宿穷晨暮。开颜披所戢。未尽欢娱怀。已伤歧路及。舳舻引江介。飞旌背尔邑。悄扰徒旅戒。团栾流景入。迟迟分手念。泫泫登路泣。"
    },
    {
      "title": "幸中兴堂饯江夏王诗",
      "poem": "送行怅川逝。离酌偶岁阴。阴云掩欢绪。江山起别心。"
    },
    {
      "title": "拜衡阳文王义季墓诗",
      "poem": "昧旦凭行轼。濡露及山庭。投步矜履蹈。举目增凄清。轺路灭归轸。沦闼负重扃。深松朝已雾。幽隧晏未明。长杨敷晚素。宿草披初青。哀往起沈泉。追爱恸中情。竹帛凭年远。世范随伏倾。"
    },
    {
      "title": "七夕诗二首",
      "poem": "白日倾晚弦月升初光。炫炫叶露满。肃肃庭风扬。瞻言媚天汉。幽期济河梁。服箱从奔轺。纨绮阙成章。解带遽回轸。谁云秋夜长。爱聚双情款。念离两心伤。秋风发离愿。明月照双心。偕歌亦遗调。别叹无残音。开庭镜天路。馀光不可临。沿风披弱缕。迎辉贯玄针。斯艺成无取。时物聊可寻。"
    },
    {
      "title": "夜听妓诗",
      "poem": "寒夜起声管。促席引灵寄。深心属悲弦。远情逐流吹。劳襟凭苦辰。谁谓怀忘易。"
    },
    {
      "title": "咏史诗",
      "poem": "聂政凭骁气。荆轲擅美风。孤刃骇韩庭。独步震秦宫。怀音岂若始。捐躯在命终。雄姿列往志。流声固无穷。"
    },
    {
      "title": "初秋诗",
      "poem": "夏尽炎气微。火息凉风生。绿草未倾色。白露已盈庭。远视秋云发。近听寒蝉鸣。运移矜物化。川上感馀情。"
    },
    {
      "title": "秋夜诗",
      "poem": "局景薄西隅。升月照东垂。肃肃风盈幕。泫泫露倾枝。侧闻飞壶急。坐见河宿移。睹辰念节变。感物矜乖离。"
    },
    {
      "title": "四时诗",
      "poem": "堇茹供春膳。粟浆充夏餐。瓟酱调秋菜。白醝解冬寒。"
    },
    {
      "title": "斋中望月诗",
      "poem": "褰幕荡暄气。入夜渐流清。微微风始发。暧暧月初明。思因往物深。悲以归云盈。"
    },
    {
      "title": "北伐诗",
      "poem": "表里跨原隰。左右御川梁。月羽皎素魄。皇旗赩赤光。"
    },
    {
      "title": "之江州诗",
      "poem": "山曲蒙幽雨。江路结流寒。"
    },
    {
      "title": "歌",
      "poem": "山怀风兮谷吐泉。清潭邃兮远气宣。符深情兮应遥心。促千里兮测云天。"
    },
    {
      "title": "离合诗",
      "poem": "霏云起兮泛滥。雨霭昏而不消。意气悄以无乐。音尘寂而莫交。守边境以临敌。寸心厉於戎昭。阁盈图记。门满宾僚。仲秋始戒。中园初凋。池育秋莲。水灭寒漂。旨归涂以易感。日月逝而难要。分中心而谁寄。人怀念而必谣。"
    },
    {
      "title": "华林都亭曲水联句产柏梁体诗",
      "poem": "九宫盛事予旒纩。三辅务根诚难亮。策拙枌乡惭恩望。折冲莫效兴民谤。侍禁卫储恩逾量。臣谬叨宠九流旷。喉唇废职方思让。明笔直绳天威谅。"
    }
  ],
  "颜延之": [
    {
      "title": "应诏燕曲水作诗",
      "poem": "道隐未形。治彰既乱。帝迹悬衡。皇流共贯。惟王创物。永锡洪算。仁固开周。义高登汉。祚融世哲。业光列圣。太上正位。天临海镜。制以化裁。树之形性。惠浸萌生。信及翔泳。崇虚非徵。积实莫尚。岂伊人和。寔灵所贶。日完其朔。月不掩望。航琛越水。辇赆逾嶂。帝体丽明。仪辰作贰。君彼东朝。金昭玉粹。德有润身。礼不愆器。柔中渊映。芳猷兰秘。昔在文昭。今惟武穆。於赫王宰。方旦居叔。有睟睿蕃。爰履奠牧。宁极和钧。屏京维服。朏魄双交。月气参变。开荣洒泽。舒虹烁电。化际无间。皇情爰眷。伊思镐饮。每惟洛宴。郊饯有坛。君举有礼。幕帷兰甸。画流高陛。分庭荐乐。析波浮醴。豫同夏谚。事兼出济。仰阅丰施。降惟微物。三妨储隶。五尘朝黻。途泰命屯。恩充报屈。有悔可悛。滞瑕难拂。"
    },
    {
      "title": "皇太子释奠会作诗",
      "poem": "国尚师位。家崇儒门。禀道毓德。讲艺立言。浚明爽曙。达义兹昏。永瞻先觉。顾惟后昆。大人长物。继天接圣。时屯必亨。运蒙则正。偃闭武术。阐扬文令。庶士倾风。万流仰镜。虞痒饰馆。壑图炳睟。怀仁憬集。抱智麇至。踵门《陈书》。蹑屩献器。澡身玄渊。宅心道秘。伊昔周储。聿光往记。思皇世哲。体元作嗣。资此夙知。降从经志。剔彼前文。规周矩值。正殿虚筵。司分简日。尚席函丈。丞疑奉帙。侍言称辞。惇史秉笔。妙识几音。王载有述。肆议芳讯。大教克明。敬躯祀典。告奠圣灵。礼属观盥。乐荐歌笙。昭事是肃。俎实非馨。献终袭吉。即宫广燕。堂设象筵。庭宿金悬。台保兼徽。皇戚比彦。肴乾酒澄。端服整弁。六官视命。九宾相仪。缨笏币序。巾卷充街。都庄云动。野馗风驰。伦周伍汉。超哉邈猗。清晖在天。容光必照。物任其情。理宣其奥。妄先国胄。侧闻邦教。徒愧微冥。终谢智效。"
    },
    {
      "title": "三月三日诏宴西池诗",
      "poem": "河岳曜图。圣时利见。於赫有皇。升中纳禅。载贞其恒。载通其变。大哉人文。至矣天眷。昭哉储德。灵庆攸繁。明两紫宸。景物乾元。帝宗庵蔼。惟城惟蕃。衮衣善职。彤弓受言。饰馆春宫。税镳青辂。长筵逶迤。浮觞沿溯。"
    },
    {
      "title": "为皇太子侍宴饯衡阳南平二王应诏诗",
      "poem": "大仪在御。皇圣居贞。旁缉民纪。仰纬天经。物资感变。神以瑞形。川无遁宝。山不閟灵。亦既戒装。皇心载远。夕怅亭皋。晨仪禁苑。神行景惊。发自灵阃。对宴感分。瞻秋悼晚。"
    },
    {
      "title": "从军行",
      "poem": "苦哉远征人。毕力干时艰。秦初略扬越。汉世争阴山。地广旁无界。岩阿上亏天。峤雾下高鸟。冰沙固流川。秋飚冬未至。春液夏不涓。闽烽指荆吴。胡埃属幽燕。横海咸飞骊。绝漠皆控弦。驰檄发章表。军书交塞边。接镝赴阵首。卷甲起行前。羽驿驰无绝。旌旗昼夜悬。卧伺金柝响。起候亭燧燃。逖矣远征人。惜哉私自怜。"
    },
    {
      "title": "秋胡行",
      "poem": "椅梧倾高凤。寒谷待鸣律。影响岂不怀。自远每相匹。婉彼幽闲女。作嫔君子室。峻节贯秋霜。明艳侔朝日。嘉运既我从。欣愿自此毕。燕居未及好。良人顾有违。脱巾千里外。结绶登王畿。戒徒在昧旦。左右来相依。驱车出郊郭。行路正威迟。存为久离别。没为长不归。嗟余怨行役。三陟穷晨暮。严驾越风寒。解鞍犯霜露。原隰多悲凉。回飚卷高树。离兽起荒蹊。惊鸟纵横去。悲哉游宦子。劳此山川路。超遥为此别。日月方向除。孰知寒暑积。黾勉风荣枯。岁暮临空房。凉风起坐隅。寝兴日己远。白露生庭芜。勤役从归愿。反路遵山河。昔辞秋未素。今也岁载华。蚕月观时暇。桑野多经过。佳人从所务。窈窕援高柯。倾城谁不顾。弭节停中阿。年往诚思劳。路远阔音形。虽为五载别。相与昧平生。舍车遵往路。凫藻驰目成。南金岂不重。聊自意所轻。义心多苦调。密比金玉声。高节难久淹。劫来空复辞。迟迟前途尽。依依造门基。上堂拜嘉庆。入室问何之。日暮行采归。物色桑榆时。美人望昏至。惭叹前相持。有怀谁能已。聊用申苦难。离居殊年载。一别阻河关。春来无时豫。秋至恒早寒。明发动愁心。闺中起长叹。惨凄岁方晏。日落游子颜。高张生绝弦。声急由调起。自昔枉光尘。结言固终始。如保久为别。百行愆诸己。君子失明义。谁与偕没齿。愧彼行露诗。甘之长川汜。《乐府诗集》三十六。诗经四十六。又南史谢庄传引离一韵。本事诗引离一韵。《类聚》十八作秋胡诗。引违、畿、依、过、柯、阿、轻、声、己、涘十韵。）"
    },
    {
      "title": "挽歌",
      "poem": "令龟告明兆。撒奠在方昏。戒徒赴幽穸。祖驾出高门。行行去城邑。遥遥首丘园。息镳竟平。税驾列岩根。"
    },
    {
      "title": "应诏观北湖田收诗",
      "poem": "周御穷辙迹。夏载历山川。蓄轸岂明懋。善游皆圣仙。帝晖膺顺动。清跸巡广廛。楼观眺丰颖。金驾映松山。飞奔互流缀。缇彀代回环。神行埒浮景。争光溢中天。开冬眷徂物。残悴盈化先。阳陆团精气。阴谷曳寒烟。攒素既森蔼。积翠亦葱芊。息飨报嘉岁。通急戒无年。温渥浃舆隶。和惠属后筵。观风久有作。陈诗愧未妍。疲弱谢陵遽。取累非纆牵。"
    },
    {
      "title": "车驾幸京口侍游蒜山作诗",
      "poem": "元天高北列。日观临东溟。入河起阳峡。践华因削成。岩险去汉宇。襟卫徙吴京。流池自化造。山关固神营。园县极方望。邑社总地灵。宅道炳星纬。诞曜应辰明。睿思缠故里。巡驾币旧坰。陟峰腾辇路。寻云抗瑶甍。春江壮风涛。兰野茂荑英。宣游弘下济。穷远凝圣情。岳滨有和会。祥习在卜征。周南悲昔老。留滞感遗氓。空食波廊肆。反税事岩耕。"
    },
    {
      "title": "车驾幸京口三月三日侍游曲阿后湖作诗",
      "poem": "虞风载帝狩。夏谚颂王游。春方动宸驾。望幸倾五州。山只跸峤路。水若警沧流。神御出瑶轸。天仪降藻舟。万轴胤行卫。千翼泛飞浮。凋云丽璇盖。祥飚被彩斿。江南进荆艳。河激献赵讴。金练照海浦。笳鼓震溟洲。藐眄覯青崖。衍漾观绿畴。民灵骞都野。鳞翰耸渊丘。德礼既普洽。川岳遍怀柔。"
    },
    {
      "title": "拜陵庙作诗",
      "poem": "周德恭明祀。汉道遵光灵。哀敬隆祖庙。崇树加园茔。逮事休命始。投迹阶王庭。陪厕回天顾。朝燕流圣情。早服身义重。晚达生戒轻。否来王泽竭。泰往人悔形。敕躬惭积素。复与昌运并。恩合非渐渍。荣会在逢迎。夙御严清制。朝驾守禁城。束绅入西寝。伏轼出东坰。衣冠终冥漠。陵邑转葱青。松风遵路急。山烟西昌垅生。皇心凭容物。民思被歌声。万纪载弦吹。千岁托旒旌。未殊帝世远。已同沦化萌。幼壮困孤介。末暮谢幽贞。发轨丧夷易。归轸慎崎倾。"
    },
    {
      "title": "赠王太常僧达诗",
      "poem": "玉水记方流。璇源载圆折。蓄宝每希声。虽秘犹彰彻。聆龙九渊。闻凤窥丹穴。历听岂多士。岿然覯时哲。舒文广国华。敷言远朝列。德辉灼邦懋。芳风被乡耋。侧同幽人居。郊扉常昼闭。林闾时晏开。亟回长者辙。庭昏见野阴。山明望松雪。静惟浃群化。徂生入穷节。豫往诚欢歇。悲来非乐阕。属美谢繁翰。遥怀具短札。"
    },
    {
      "title": "夏夜呈从兄散骑车长沙诗",
      "poem": "炎天方埃郁。暑晏阕尘纷。独静阙偶坐。临堂对星分。侧听风薄木。遥睇月开云。夜蝉堂夏急。阴虫先秋闻。岁候初过半。荃蕙岂久芬。屏居恻物变。慕类抱情殷。九逝非空思。七襄无成文。"
    },
    {
      "title": "直东宫答郑尚书道子诗",
      "poem": "皇居体环极。设险只天工。两闱阻通轨。对禁限清风。跂予旅东馆。徒歌属南墉。寝兴郁无已。起观辰汉中。流云蔼青阙。皓月鉴丹宫。踟蹰清防密。徙倚恒漏穷。君子吐芳讯。感物恻余衷。惜无丘园秀。景行彼高松。知言有诚贯。美价难克充。何以铭嘉贶。言树丝与桐。"
    },
    {
      "title": "和谢监灵运诗",
      "poem": "弱植慕端操。窘步惧先迷。寡立非择方。刻意藉穷栖。伊昔遘多幸。秉笔侍两闺。虽惭丹雘施。未谓玄素睽。徒遭良时诐。王道奄昬霾。入神幽明绝。朋好云雨乖。吊屈汀洲浦。谒帝苍山蹊。倚岩听绪风。攀林结留荑。跂予间衡峤。曷月瞻秦稽。皇圣昭天德。丰泽振沈泥。惜无雀雉化。休用充海淮。去国还故里。幽门树蓬藜。采茨葺昔宇。剪棘开旧畦。物谢时既晏。年往志不偕。亲仁敷情昵。兴玩究辞凄。芬馥歇兰若。清越夺琳圭。尽言非报章。聊用布所怀。"
    },
    {
      "title": "北使洛诗",
      "poem": "改服饬徒旅。首路跼险艰。振楫发吴洲。秣马陵楚山。途出梁宋郊。道由周郑间。前登阳城路。日夕望三川。在昔辍期运。经始阔圣贤。伊濲绝津济。台馆无尺椽。宫陛多巢穴。城阙生云烟。王猷升八表。嗟行方暮年。阴风振凉野。飞云瞀穷天。临途未及引。置酒惨无言。隐悯徒御悲。威迟良马烦。游役去芳时。归来屡徂愆。蓬心既已矣。飞薄殊亦然。"
    },
    {
      "title": "还至梁城作诗",
      "poem": "眇默轨路长。憔悴征戍勤。昔迈先徂师。今来后归军。振策眷东路。倾侧不及群。息徒顾将夕。极望梁陈分。故国多乔木。空城凝寒云。丘垄填郛郭。铭志灭无文。木石扃幽闼。黍苗延高坟。惟彼雍门子。吁嗟孟尝君。愚贱同堙灭。尊贵谁独闻。曷为久游客。忧念坐自殷。"
    },
    {
      "title": "始安郡还都与张湘州登巴陵城楼作诗",
      "poem": "江汉分楚望。衡巫奠南服。三湘沦洞庭。七泽蔼荆牧。经途延旧轨。登闉访川陆。水国周地险。河山信重复。却倚云梦林。前瞻京台囿。清雰霁岳阳。曾晖薄澜澳。凄矣自远风。伤哉千里目。万古陈往还。百代劳起伏。存没竟何人。炯介在明淑。请从上世人。归来蓺桑竹。"
    },
    {
      "title": "阮步兵",
      "poem": "阮公虽沦迹。识密鉴亦洞。沈醉似埋照。寓辞类托讽。长啸若怀人。越礼自惊众。物故不可论。途穷能无恸。"
    },
    {
      "title": "嵇中散",
      "poem": "中散不偶世。本自餐霞人。形解验默仙。吐论知凝神。立俗迕流议。寻山洽隐沦。鸾翮有时铩。龙性谁能驯。"
    },
    {
      "title": "刘参军",
      "poem": "刘伶善闭关。怀清灭闻见。鼓钟不足欢。荣色岂能眩。韬精日沉饮。谁知非荒宴。颂酒虽短章。深衷自此见。"
    },
    {
      "title": "阮始平",
      "poem": "仲容青云器。实禀生民秀。达音何用深。识微在金奏。郭奕已心醉。山公非虚覯。屡荐不入官。一麾乃出守。"
    },
    {
      "title": "向常侍",
      "poem": "向秀甘淡薄。深心托毫素。探道好渊玄。观书鄙章句。交吕既鸿轩。攀嵇亦凤举。流连河里游。恻怆山阳赋。"
    },
    {
      "title": "为织女赠牵牛诗",
      "poem": "婺女俪经星。姮娥栖飞月。惭无二媛灵。托身侍天阙。阊阖殊未晖。咸池岂沐发。汉阴不夕张。长河为谁越。虽有促燕期。方须凉风发。虚计双曜周。空迟三星没。非怨杼轴劳。但念芳菲歇。"
    },
    {
      "title": "归鸿诗",
      "poem": "昧旦濡和风。沾露践朝晖。万有皆同春。鸿雁独辞归。相鸣去涧汜。长江发江畿。皦洁登云侣。连绵千里飞。长怀河朔路。缅与湘汉违。"
    },
    {
      "title": "除弟服诗",
      "poem": "徂没离二秋。掩泣备三冬。往辰缅难纪。来算忽易穷。升没淹期晦。洒扫易礼容。缟衣变作体。长逝归尔躬。"
    },
    {
      "title": "辞难潮沟诗",
      "poem": "徘徊眷郊甸。俯仰引单襟。一途苟不豫。百虑毕来侵。永怀交在昔。有愿愆瑟琴。写言劳者事。将用慰亡簪。"
    },
    {
      "title": "侍东耕诗",
      "poem": "题封经地域。辰角丽天部。浮蔼起青坛。沈腴发绀耦。草服荐同穗。黄冠献嘉寿。"
    },
    {
      "title": "登景阳楼诗",
      "poem": "风观要春景。月谢迎秋光。沿波被华若。随山茂贞芳。"
    },
    {
      "title": "白雪诗",
      "poem": "翩若珪屑。晰如瑶粒。"
    },
    {
      "title": "独秀山诗",
      "poem": "未若独秀者。嵯峨郭邑开。"
    },
    {
      "title": "诗",
      "poem": "太微凝帝宇。瑶光正神县。"
    },
    {
      "title": "诗",
      "poem": "旦泛桂水潮。映月游海澨。"
    },
    {
      "title": "诗",
      "poem": "信矣劳物化。忧襟未能整。"
    }
  ],
  "王僧达": [
    {
      "title": "释奠诗",
      "poem": "时泰道畅。礼备乐修。启痒选俊。博教深求。民人鳞萃。淑美云浮。师尊训浃。嘉敬载柔。"
    },
    {
      "title": "答颜延年诗",
      "poem": "长卿冠华阳。仲连擅海阴。珪璋既文府。精理亦道心。君子耸高驾。尘轨实为林。崇情符远迹。清气溢素襟。结游略年义。笃顾弃浮沉。寒荣共偃曝。春酝时献斟。聿来岁序暄。轻云出东岑。麦垄多秀色。杨园流好音。欢此乘日暇。忽忘逝景侵。幽衷何用慰。翰墨久谣吟。栖凤难为条。淑贶非所临。诵以永周旋。匣以代兼金。"
    },
    {
      "title": "和琅琊王依古诗",
      "poem": "少年好驰侠。旅宦游关源。既践终古迹。聊讯兴亡言。隆周为薮泽。皇汉成山樊。久没离宫地。安识寿陵园。仲秋边风起。孤蓬卷霜根。白日无精景。黄沙千里昏。显轨莫殊辙。幽途岂异魂。圣贤良已矣。抱命复何怨。"
    },
    {
      "title": "七夕月下诗",
      "poem": "远山敛氛寝。广庭扬月波。气往风集隙。秋还露泫柯。节期既已孱。中宵振绮罗。来欢讵终夕。收泪泣分河。"
    },
    {
      "title": "诗",
      "poem": "初樱动时艳。擅藻灼辉芳。缃叶未开芷。红葩已发光。"
    }
  ],
  "颜测": [
    {
      "title": "七夕连句诗",
      "poem": "云扃息游彩。汉渚起遥光。"
    },
    {
      "title": "九日坐北湖联句诗",
      "poem": "亭席敛徂蕙。澄酒泛初兰。"
    }
  ],
  "汤惠休": [
    {
      "title": "怨诗行",
      "poem": "明月照高楼。含君千里光。巷中情思满。断绝孤妾肠。悲风荡帷帐。瑶翠坐自伤。妾心依天末。思与浮云长。啸歌视秋草。幽叶岂再扬。暮兰不待岁。离华能几芳。愿作张女引。流悲绕君堂。君堂严且秘。绝调徒飞扬。"
    },
    {
      "title": "江南思",
      "poem": "幽客海阴路。留戍淮阳津。垂情向春草。知是故乡人。"
    },
    {
      "title": "杨花曲三首",
      "poem": "葳蕤华结情。宛转风含思。掩涕守春心。折兰还自遗。江南相思引。多叹不成音。黄鹤西北去。衔我千里心。深堤下生草。高城上入云。春人心生思。思心长为君。"
    },
    {
      "title": "白纻歌三首",
      "poem": "琴瑟未调心已悲。任罗胜绮强自持。忍思一舞望所思。将转未转恒如疑。桃花水上春风出。舞袖逶迤鸾照日。徘徊鹤转情艳逸。君为迎歌心如一。少年窈窕舞君前。容华艳艳将欲然。为君娇凝复迁延。流目送笑不敢言。长袖拂面心自煎。愿君流光及盛年。秋风袅袅入曲房。罗帐含月思心伤。蟋蟀夜鸣断人肠。长夜思君心飞扬。他人相思君相忘。锦衾瑶席为谁芳。"
    },
    {
      "title": "秋思引",
      "poem": "秋寒依依风过河。白露萧萧洞庭波。思君末光光已灭。眇眇悲望如思何。"
    },
    {
      "title": "楚明妃曲",
      "poem": "琼台彩楹。桂寝雕甍。金闺流耀。玉牖含英。香芬幽蔼。珠彩珍荣。文罗秋翠。纨绮春轻。骖驾鸾鹤。往来仙灵。含姿绵视。微笑相迎。结兰枝。送目成。当年为君荣。"
    },
    {
      "title": "赠鲍侍郎诗",
      "poem": "玳枝兮金英。绿叶兮金茎。不和君王杯。低彩还自荣。想君不相艳。酒上视尘生。当令芳意重。无使盛年倾。"
    }
  ],
  "谢庄": [
    {
      "title": "烝齐应诏诗",
      "poem": "霜露凝宸感。肃亻爱动天引。西郊灭湮揜。东溟起昭晋。舞风泛龙常。轮霞浮玉轫。紫阶协笙镛。金途展应申柬。方见六诗和。永闻九德润。观生识幸渥。睇服惭輶悋。"
    },
    {
      "title": "和元日雪花应诏诗",
      "poem": "从候昭神世。息燧应颂道。玄化尽天秘。凝功毕地宝。笙镛流七始。玉帛承三造。委霰下璇蕤。叠雪翻琼藻。积曙境宇明。联萼千里杲。掩映顺云悬。摇裔从风扫。发贶烛侄前。腾瑞光图表。泽厚见身末。恩逾悟生眇。竦诚岱驾肃。侧志梁銮矫。"
    },
    {
      "title": "七夕夜咏牛女应制诗",
      "poem": "辍机起春暮。停箱动秋衿。璇居照汉右。芝驾肃河阴。容裔泛星道。逶迤济烟浔。陆离迎宵佩。倏烁望昏簪。俱倾环气怨。共歇浃年心。珠殿釭未沬。瑶庭露已深。夕清岂淹拂。弦辉无久临。"
    },
    {
      "title": "侍宴蒜山诗",
      "poem": "龙旌拂纡景。凤盖起流云。转蕙方因委。层华正氛氲。烟竟山郊远。雾罢江天分。调石飞延露。裁金起承云。"
    },
    {
      "title": "侍东耕诗",
      "poem": "肃镳奉晨发。恭带厕朝闻。仙乡降朱霭。神郊起青云。阴台承寒彩。阳树近初熏。观德欣临藉。瞻道乐游汾。"
    },
    {
      "title": "游豫章西观洪崖井诗",
      "poem": "幽愿平生积。野好岁月弥。舍簪神区外。整褐灵乡垂。林远炎天隔。山深白日亏。游阴腾鹄岭。飞清起凤池。隐暧松霞被。容与涧烟移。将遂丘中性。结驾终在斯。"
    },
    {
      "title": "自浔阳至都集道里名为诗",
      "poem": "山经亟旋览。水牒倦敷寻。稽榭诚淹留。烟台信遐临。翔州凝寒气。秋浦结清阴。眇眇高湖旷。遥遥南陵深。青溪如委黛。黄沙似舒金。观道雷池侧。访德茅堂阴。鲁显阙微迹。秦良灭芳音。讯远博望崖。采赋梁山岑。崇馆非陈宇。茂苑岂旧林。"
    },
    {
      "title": "北宅秘园诗",
      "poem": "夕天霁晚气。轻霞澄暮阴。微风清幽幌。馀日照青林。收光渐窗歇。穷园自荒深。绿池翻素景。秋槐响寒音。伊人傥同爱。弦酒共栖寻。"
    },
    {
      "title": "喜雨诗",
      "poem": "燕起知风舞。础润识云流。冽泉承夜湛。零雨望晨浮。合颖行盛茂。分穗方盈畴。"
    },
    {
      "title": "江都平解严诗",
      "poem": "肃旗简庙律。耸钺畅乾灵。朝晏推物泰。通渥抃身宁。击辕歌至世。抚壤颂惟馨。"
    },
    {
      "title": "从驾顿上诗",
      "poem": "中权临楚路。前茅望吴云。冀马依风蹀。边箫当夜闻。"
    },
    {
      "title": "八月侍华林曜灵殿八关斋诗",
      "poem": "玉桴乘夕远。金枝终夜舒。澄淳玄化阐。希微寂理孚。"
    },
    {
      "title": "怀园引",
      "poem": "鸿飞从万里。飞飞河代起。辛勤越霜雾。联翩逆江汜。去旧国。违旧乡。旧山旧海悠且长。回首瞻东路。延翮向秋方。登楚都。入楚关。楚地萧瑟楚山寒。岁去冰未已。春来雁不还。风肃幌兮露濡庭。汉水初绿柳叹青。朱光蔼蔼云英英。新禽喈喈又晨鸣。菊有秃兮松有蕤。忧来年去容发衰。流阴逝景不可追。临堂危坐怅欲悲。轩凫池鹤恋阶墀。岂忘河渚捐江湄。试托意兮向芳荪。心绵绵兮属荒樊。想绿苹兮既冒沼。念幽兰兮已盈园。夭桃晨暮发。春莺旦夕喧。青苔芜石路。宿草尘蓬门。邅吾游夫鄢郢。路修远以萦纡。羌故园之在目。江与汉之不可逾。目还流而附音。候归烟而托书。还流兮潺湲。归烟容裔去不旋。念卫风於河广。怀邶诗於毖泉。汉女悲而歌飞鹄。楚客伤而奏南弦。武巢阳而望越。亦依阴而慕燕。咏零雨而卒岁。吟秋风以永年。"
    },
    {
      "title": "山夜忧",
      "poem": "庭光尽。山明归。松昏解。渚Ａ３６稀。流风乘轩卷。明月缘河飞。迺斡西枻乱幽澨。山药屿而淹留。过香潭而一憩。屿侧兮初薰。潭垂兮葐蒀。或倾华而閟景。亦转彩而途云。云转兮四岫沈。景閟兮双路深。草将濡而坰晦。树未而涧音。涧鸟鸣兮夜蝉清。橘露靡兮蕙烟轻。凌别浦兮值泉跃。经乔林兮遇猨惊。跃泉屡环照。惊猨亟啼啸。徒芳酒而生伤。友尘琴而自吊。吊琴兮悠悠。影慼兮心妯。逢镂山之既渥。承润海之方流。身无厚於蜩毳。恩有重於嵩丘。仰绝炎而缔愧。谢泪河而轸忧。夜永兮忧绵绵。晨寒起长渊。南皋别鹤伫行汉。东邻孤管入青天。沈痾白发共急日。朝露过隟讵赊年。年去兮发不还。金膏玉沥岂留颜。回舲袥绳户。收棹掩荆关。"
    },
    {
      "title": "瑞雪咏",
      "poem": "玄管洽。豳诗平。火洲灭。日壑清。龙关沙蒸。河徼云惊。晷未沉而井閟。方霾而海溟。山飞白雪。叶中符而掩皇州。降千而瑞神世。始葐蒀以蕤转。终徘徊而烟曳。状素镜之晨光。写金波之夜晰。晰景兮便娟。冠集灵兮蔼望仙。溢迎风兮湛承露。亘临华兮被通天。幂遥途而界远绮。丽青墀而镜列钱。及其流彩犹抟。凝明亟积。郊隰均映。江峦齐奕。审伊宫之逾丈。信钘阿之盈尺。洞秋方之玉园。果仙京之珠泽。若夫贞性贲道。润德晖经。载途演其楙。同云宣其灵。既昭化於卫术。亦阐义於齐庭。结秋竹之丽响。引幽兰之微馨。窃惟鸿化远洎。玄风遐施。浃纬称祥。磬埏作瑞。调露之乐既兴。大闺之歌已被。春光兮冬泽。长无愆於平施。"
    },
    {
      "title": "长笛弄",
      "poem": "月起悠悠。当轩孤管流。郁顾慕含羁。含楚复含秋。青苔蔓。荧火飞。骚骚落叶散衣。夜何长。君吹勿近伤。夜长念绵绵。吹伤减人年。"
    },
    {
      "title": "诗",
      "poem": "诞发兰仪。光启玉度。"
    }
  ],
  "鲍照": [
    {
      "title": "采桑",
      "poem": "季春梅始落。女工事蚕作。采桑淇洧间。还戏上宫阁。早蒲时结阴。晚篁初解箨。蔼蔼雾满闺。融融景盈幕。乳燕逐草虫。巢蜂拾花萼。是节最暄妍。佳服又新烁。绵叹对迥途。扬歌弄场藿。抽琴试抒思。荐佩果成托。承君郢中美。服义久心诺。卫风古愉艳。郑俗旧浮薄。灵愿悲渡湘。宓赋笑瀍洛。盛明难重来。渊意为谁涸。君其且调弦。桂酒妾行酌。"
    },
    {
      "title": "代蒿里行",
      "poem": "同尽无贵贱。殊愿有穷伸。驰波催永夜。零露逼短晨。结我幽山驾。去此满堂亲。虚容遗剑佩。实貌戢衣巾。斗酒安可酌。尺书谁复陈。年代稍推远。怀抱日幽沦。人生良自剧。天道与何人。赍我长恨意。归为狐兔尘。"
    },
    {
      "title": "代挽歌",
      "poem": "独处重冥下。忆昔登高台。傲岸平生中。不为物所裁。埏门只复闭。白蚁相将来。生时芳兰体。小虫今为灾。玄鬓无复根。枯髅依青苔。忆昔好饮酒。素盘进青梅。彭韩及廉蔺。畴昔已成灰。壮士皆死尽。馀人安在哉。"
    },
    {
      "title": "代东门行",
      "poem": "伤禽恶弦惊。倦客恶离声。离声断客情。宾御皆涕零。涕零心断绝。将去复还诀。一息不相知。保况异乡别。遥遥征驾远。杳杳白日晚。居人掩闺卧。行子夜中饭。野风吹秋木。行子心肠断。食梅常苦酸。衣葛常苦寒。丝竹徒满座。忧人不解颜。长歌欲自慰。弥起长恨端。"
    },
    {
      "title": "代放歌行",
      "poem": "蓼虫避葵堇。习苦不言非。小人自龌龊。安知旷士怀。鸡鸣洛城里。禁门平旦开。冠盖纵横至。车骑四方来。素带曳长飙。华缨结远埃。日中安能止。钟鸣犹未归。夷世不可逢。贤君信爱才。明虑自天断。不受外嫌猜。一言分珪圭爵。片善辞草莱。岂伊白璧赐。将起黄金台。今君有何疾。临路独迟回。"
    },
    {
      "title": "代陈思王京洛篇",
      "poem": "凤楼十二重。四户八绮窗。绣桷金莲花。桂柱玉盘龙。珠帘无隔露。罗幌不胜风。宝帐三千所。为尔一朝容。扬芬紫烟上。垂彩绿云中。春吹回白日。霜歌落塞鸿。但惧秋尘起。盛爱逐衰蓬。坐视青苔满。卧对锦筵空。琴瑟纵横散。舞衣不复缝。古来共歇薄。君意岂独浓。惟见双黄鹄。千里一相从。"
    },
    {
      "title": "代门有车马客行",
      "poem": "门有车马客。问客何乡士。捷步往相讯。果得旧邻里。凄凄声中情。慊慊增下俚。语昔有故悲。论今无新喜。清晨相访慰。日暮不能已。欢戚竞寻绪。谈调何终止。辞端竟未究。忽唱分途始。前悲尚未弭。后感方复起。嘶声盈我口。谈言在君耳。手迹可传心。愿尔笃行李。"
    },
    {
      "title": "代棹歌行",
      "poem": "羁客离婴时。飘飖无定所。昔秋寓江介。兹春客河浒。往戢于役身。愿言永怀楚。泠泠鲦疏潭。邕邕雁循渚。飂戾长风振。摇曳高帆举。惊波无留连。舟人不踌伫。"
    },
    {
      "title": "代白头吟",
      "poem": "直如朱丝绳。清如玉壶冰。何惭宿昔意。猜恨坐相仍。人情贱恩旧。世议逐衰兴。毫发一为瑕。丘山不可胜。食苗实硕鼠。点白信苍蝇。凫鹄远成美。薪刍前见陵。申黜褒女进。班去赵姬昇。周王日沦惑。汉帝益嗟称。心赏犹难恃。貌恭岂易凭。古来共如此。非君独抚膺。"
    },
    {
      "title": "代东武吟",
      "poem": "主人且勿喧。贱子歌一言。仆本寒乡士。出身蒙汉恩。始随张校尉。占募到河源。后逐李轻车。追虏穷塞垣。密途亘万里。宁岁犹七奔。肌力尽鞍甲。心思历凉温。将军既下世。部曲亦罕存。时事一朝异。孤绩谁复论。少壮辞家去。穷老还入门。腰鎌刈葵藿。倚枯牧鸡豚。昔如韝上鹰。今似槛中猿。徒结千载恨。空负百年怨。弃席思君幄。疲以恋君轩。愿垂晋主惠。不愧田子魂。"
    },
    {
      "title": "代别鹤操",
      "poem": "双鹤俱起时。徘徊沧海间。长弄若天汉。轻躯似云悬。幽客时结侣。提携游三山。青缴凌瑶台。丹罗笼紫烟。海上悲风急。三山多云雾。散乱一相失。惊孤不得住。缅然日月驰。远矣绝音仪。有愿而不遂。无怨以生离。鹿鸣在深草。蝉鸣隐高枝。心自有所存。旁人那得知。"
    },
    {
      "title": "代出自蓟北门行",
      "poem": "羽檄起边亭。烽火入咸阳。徵师屯广武。分兵救朔方。严秋筋竿劲。虏阵精且强。天子按剑怒。使者遥相望。雁行缘石径。鱼贯度飞梁。箫鼓流汉思。旌甲被胡霜。疾风冲塞起。沙砾自飘扬。马毛缩如猥。角弓不可张。时危见臣节。世乱识忠良。投躯报明主。身死为国殇。"
    },
    {
      "title": "代陆平原君子有所思行",
      "poem": "西上登雀台。东下望云阙。层阁肃天居。驰道直如发。绣甍结飞霞。璇题纳行月。筑山拟蓬壶。穿池类溟渤。选色遍齐代。徵声匝邛越。陈钟陪夕燕。笙歌待明发。年貌不可还。身意会盈歇。蚁壤漏山阿。丝泪毁金骨。器恶含满欹。物忌厚生没。智哉众多士。服理辨昭昧。"
    },
    {
      "title": "代悲哉行",
      "poem": "羁人感淑节。缘感欲回辙。我行讵几时。华实骤舒结。睹实情有悲。瞻华意无悦。览物怀同志。如何复乖别。翩翩翔禽罗。关关鸣鸟列。翔鸣尚俦。偶。所叹独乖绝。"
    },
    {
      "title": "代陈思王白马篇",
      "poem": "白马骍角弓。鸣鞭乘北风。要途问边急。杂虏入云中。闭壁自往复。清野径还冬。侨装多阙绝。旅服少裁缝。埋身守汉境。沈命对胡封。薄暮塞云起。飞沙被远松。含悲望两都。楚歌登四墉。丈夫设计误。怀恨逐边戎。弃别中国爱。要冀胡马功。去来今何道。卑贱生所钟。但令塞上儿。知我独为雄。"
    },
    {
      "title": "代昇天行",
      "poem": "家世宅关辅。胜带宦王城。备闻十帝事。委曲两都情。倦见物兴衰。骤睹俗屯平。翩翻若回掌。恍惚似朝荣。穷途悔短计。晚志重长生。从师入远岳。结友事仙灵。五图发金记。九龠隐丹经。风餐委松宿。云卧恣天行。冠霞登彩阁。解玉饮椒庭。暂游越万里。少别数千龄。凤台无还驾。箫管有遗声。何时与汝曹。啄腐共吞腥。"
    },
    {
      "title": "松柏篇",
      "poem": "余患脚上气四十馀日。知旧先借傅玄集。以余病剧。遂见还。开袠。适见乐府诗龟鹤篇。於危病中见长逝词。恻然酸怀抱。如此重病。弥时不差。呼吸乏喘。举目悲矣。火药间阙而拟之。松柏受命独。历代长不衰。人生浮且脆。鴥若晨风悲。东海迸逝川。西山导落晖。南郊悦籍短。蒿里收永归。谅无畴昔时。百病起尽期。志士惜牛刀。忍勉自疗治。倾家行药事。颠沛去迎医。徒备火石苦。奄至不得辞。龟龄安可获。岱宗限已迫。睿圣不得留。为善何所益。舍此赤县居。就彼黄垆宅。永离九原亲。长与三辰隔。属纩生望尽。阖棺世业埋。事痛存人心。恨结亡者怀。祖葬既云及。圹　　亦已开。室族内外哭。亲疏同共哀。外姻远近至。名列通夜台。扶舆出殡宫。低回恋庭室。天地有尽期。我去无还日。居者今已尽。人事从此毕。火歇烟既没。形销声亦灭。鬼神来依我。生人永辞诀。大暮杳悠悠。长夜无时节。郁湮重冥下。烦冤难具说。安寝委沉寞。恋恋念平生。事业有馀结。刊述未及成。资储无担石。儿女皆孩婴。一朝放舍去。万恨缠我情。追忆世上事。束教以自拘。明发靡怡悆。夕归多忧虞。撤闲晨迳流。辍宴式酒濡。知今瞑目苦。恨失尔时娱。遥遥远民居。独埋深壤中。墓前人迹灭。冢上草日丰。空床响鸣蜩。高松结悲风。长寐无觉期。谁知逝者穷。生存处交广。连榻舒华茵。已没一何苦。楛哉不容身。昔日平居时。晨夕对六亲。今日掩奈何。一见无谐因。礼席有降杀。三龄速过隙。几筵就收撤。室宇改畴昔。行女游归途。仕子复王役。家世本平常。独有亡者剧。时祀望归来。四节静茔丘。孝子抚坟号。父子知来不。欲还心依恋。欲见绝无由。烦冤荒陇侧。肝心尽崩抽。"
    },
    {
      "title": "代苦热行",
      "poem": "赤阪横西阻。火山赫南威。身热头且痛。鸟坠魂来归。汤泉发云潭。焦烟起石圻。日月有恒昏。雨露未尝晞。丹蛇逾百尺。玄蜂盈十围。含沙射流影。吹虫病行晖。瘴气昼熏体。菵露夜沾衣。饥猿莫下食。晨禽不敢飞。毒淫尚多死。度泸宁具腓。生躯蹈死地。昌志登祸机。戈船荣既薄。伏波赏亦微。爵轻君尚惜。士重安可希。"
    },
    {
      "title": "代朗月行",
      "poem": "朗月出东山。照我绮窗前。窗中多佳人。被服妖且妍。靓妆坐帐里。当户弄清弦。鬓夺卫女迅。体绝飞燕先。为君歌一曲。当作朗月篇。酒至颜自解。声和心亦宣。千金何足重。所存意气间。"
    },
    {
      "title": "代堂上歌行",
      "poem": "四坐且莫喧。听我堂上歌。昔仕京洛时。高门临长河。出入重宫里。结友曹与何。车马相驰逐。宾朋好容华。阳春孟春月。朝光散流霞。轻步逐芳风。言笑弄丹葩。晖晖朱颜酡。纷纷织女梭。满堂皆美人。目成对湘娥。虽谢侍君闲。明妆带绮罗。筝笛更弹吹。高唱好相和。万曲不关心。一曲动情多。欲知情厚薄。更听此声过。"
    },
    {
      "title": "代结客少年场行",
      "poem": "骢马金络头。锦带佩吴钩。失意杯酒间。白刃起相仇。追兵一旦至。负剑远行游。去乡三十载。复得还旧丘。升高临四关。表里望皇州。九途平若水。双阙似云浮。扶宫罗将相。夹道列王侯。日中市朝满。车马若川流。击钟陈鼎食。方驾自相求。今我独何为。埳壈怀百忧。"
    },
    {
      "title": "扶风歌",
      "poem": "昨辞金华殿。今次雁门县。寝卧握秦戈。栖息抱越箭。忍悲别亲知。行泣随征传。寒烟空徘徊。朝日乍舒卷。"
    },
    {
      "title": "代少年时至衰老行",
      "poem": "忆昔少年时。驰逐好名晨。结友多贵门。出入富儿邻。绮罗艳华风。车马自扬尘。歌唱青齐女。弹筝燕赵人。好酒多芳气。肴味厌时新。今日每想念。此事邈无因。寄语后生子。作乐当及春。"
    },
    {
      "title": "代阳春登荆山行",
      "poem": "旦登荆山头。崎岖道难游。早行犯霜露。苔滑不可留。极眺入云表。穷目尽帝州。方都列万室。层城带高楼。奕奕朱轩驰。纷纷缟衣流。日氛映山浦。暄雾逐风收。花木乱平原。桑柘盈平畴。攀条弄紫茎。藉露折芳柔。遇物虽成趣。念者不解忧。且共倾春酒。长歌登山丘。"
    },
    {
      "title": "代贫贱苦愁行",
      "poem": "湮没虽死悲。贫苦即生剧。长叹至天晓。愁苦穷日夕。盛颜当少歇。鬓发先老白。亲友四面绝。朋知断三益。空庭惭树萱。药饵愧过客。贫年忘日时。黯颜就人惜。俄顷不相酬。恧怩面已赤。或以一金恨。便成百年隙。心为千条计。事未见一获。运圯津途塞。遂转死沟洫。以此穷百年。不如还窀穸。"
    },
    {
      "title": "代边居行",
      "poem": "少年远京阳。遥遥万里行。陋巷绝人径。茅屋摧山冈。不睹车马迹。但见麋鹿场。长松何落落。丘陇无复行。边地无高木。萧萧多白杨。盛年日月尽。一去万恨长。悠悠世中人。争此锥刀忙。不忆贫贱时。富贵辄相忘。纷纷徒满目。何关慨予伤。不如一亩中。高会挹清浆。遇乐便作乐。莫使候朝光。"
    },
    {
      "title": "代邽街行",
      "poem": "伫立出门衢。遥望转蓬飞。蓬去旧根在。连翩逝不归。念我舍乡俗。亲好久乖违。慷慨怀长想。惆怅恋音徽。人生随事变。迁化焉可祈。百年难必果。千虑易盈亏。"
    },
    {
      "title": "箫史曲",
      "poem": "箫史爱长年。嬴女吝童颜。火粒愿排弃。霞雾好登攀。龙飞逸天路。凤起出秦关。身去长不返。箫声时往还。"
    },
    {
      "title": "王昭君",
      "poem": "既事转蓬远。心随雁路绝。霜鞞旦夕惊。边笳中夜咽。"
    },
    {
      "title": "吴歌二首",
      "poem": "夏口樊城岸。曹公却月戍。但观流水还。识是侬流下。夏口樊城岸。曹公却月楼。观见流水还。识是侬泪流。人言荆江狭。荆江定自阔。五雨了无闻。风声那得达。"
    },
    {
      "title": "采菱歌七首",
      "poem": "骛舲驰桂浦。息棹偃椒潭。箫弄澄湘北。菱歌清汉南。弭榜搴蕙荑。停唱纫薰若。含伤拾泉花。萦念采云萼。暌阔逢暄新。凄怨值妍华。愁心不可荡。春思乱如麻。要艳双屿里。望美两洲间。褭褭风出浦。容容日向山。烟曀越嶂深。箭迅楚江急。空抱琴中悲。徒望近关泣。缄叹凌珠渊。收慨上金堤。春芳行歇落。是人方未齐。思今怀近忆。望古怀远识。怀古复怀今。长怀无终极。"
    },
    {
      "title": "幽兰五首",
      "poem": "倾辉引暮色。孤景留思颜。梅歇春欲罢。期渡往不还。帘委兰蕙露。帐含桃李风。揽带昔何道。坐令芳节终。结佩徒分明。抱梁辄乖忤。华落知不终。空愁坐相误。眇眇蛸挂网。漠漠蚕弄丝。空惭不自信。怯与君画期。陈国郑东门。古今共所知。长袖暂徘徊。驷马停路歧。"
    },
    {
      "title": "中兴歌十首",
      "poem": "千冬迟一春。万夜视朝日。生平值中兴。欢起百忧毕。中兴太平运。化清四海乐。祥景照玉台。紫烟游凤阁。碧楼含夜月。紫殿争朝光。彩墀散兰麝。风起自生芳。白日照前窗。玲珑绮罗中。美人掩轻扇。含思歌春风。三五容色满。四五妙华歇。已输春日欢。分随秋光没。北出湖边戏。前还苑中游。飞縠绕长松。驰管逐波流。九月秋水清。三月春花滋。千金逐良日。皆竞中兴时。穷泰已有分。寿夭复属天。既见中兴乐。莫持忧自煎。襄阳是小地。寿阳非帝城。今日中兴乐。遥冶在上京。梅花一时艳。竹叶千年色。愿君松柏心。采照无穷极。"
    },
    {
      "title": "代白纻舞歌词四首",
      "poem": "侍郎臣鲍照启。被教作白纻舞歌词。谨竭庸陋。裁为四曲。附启上呈。识方淟悴。思途猥局。言既无雅。声未能文。不足以宣赞圣旨。抽拔妙实。谨遣简馀。惭随悚盈。谨启。词曰：吴刀楚制为佩袆。纤罗雾縠垂羽衣。含商咀徵歌露晞。珠履飒沓纨袖飞。凄风夏起素云回。车怠马烦客忘归。兰膏明烛承夜晖。桂宫柏寝拟天居。朱爵文窗韬绮疏。象床瑶席镇犀渠。雕屏匼匝组帷舒。秦筝赵瑟兵笙竽。垂珰散佩盈玉除。停觞不御欲谁须。三星参差露沾湿。弦悲管清月将入。寒光萧条候虫急。荆王流叹楚妃泣。红颜难长时易戢。凝华结藻久延立。非君之故岂安集。池中赤鲤庖所捐。琴高乘去腾上天。命逢福世丁溢恩。簪金藉绮升曲筵。恩厚德深委如山。洁诚洗志期暮年。乌白马角宁足言。"
    },
    {
      "title": "代白纻曲二首",
      "poem": "朱唇动。素腕举。洛阳少童邯郸女。古称渌水今白纻。催弦急管为君舞。穷秋九月荷叶黄。北风驱雁天雨霜。夜长酒多乐未央。春风澹荡侠思多。天色净绿气妍和。桃含红萼兰紫芽。朝日灼烁发园华。卷幌结帷罗玉筵。齐讴秦吹卢女弦。千金雇笑买芳年。"
    },
    {
      "title": "代鸣雁行",
      "poem": "邕邕鸣雁鸣始旦。齐行命侣入云汉。中夜相失群离乱。留连徘徊不忍散。憔悴容仪君不知。辛苦风霜亦何为。"
    },
    {
      "title": "拟行路难十八首",
      "poem": "奉君金卮之美酒。玳瑁玉匣之雕琴。七彩芙蓉之羽帐。九华蒲萄之锦衾。红颜零落岁将暮。寒光宛转时欲沉。愿君裁悲且减思。听我抵节行路吟。不见柏梁铜雀上。宁闻古时清吹音。洛阳名工铸为金博山。千斫复万镂。上刻秦女携手仙。承君清夜之欢娱。列置帏里明烛前。外发龙鳞之丹彩。内含麝芬之紫烟。如今君心一朝异。对此长叹终百年。璿闺玉墀上椒阁。文窗绣户垂罗幕。中有一人字金兰。被服纤罗蕴芳藿。春燕差池风散梅。开帏对景弄禽雀。含歌揽涕恒抱愁。人生几时得为乐。宁作野中之双凫。不愿云间之别鹤。泻水置平地。各自东西南北流。人生亦有命。安能行叹复坐愁。酌酒以自宽。举杯断绝歌路难。心非木石岂无感。吞声踯躅不敢言。君不见河边草。冬时枯死春满道。君不见城上日。今暝没尽去。明朝复更出。今我何时当得然。一去永灭入黄泉。人生苦多欢乐少。意气敷腴在盛年。且愿得志数相就。床头恒有沽酒钱。功名竹帛非我事。存亡贵贱付皇天。对案不能食。拔剑击柱长叹息。丈夫生世会风韵地。安能蝶躞垂羽翼。弃置罢官去。还家自休息。朝出与亲辞。暮还在亲侧。弄儿床前戏。看妇机中织。自古圣贤尽贫贱。何况我辈孤且直。愁思忽而至。跨马出北门。举头四顾望。但见松柏荆棘郁樽樽。中有一鸟名杜鹃。言是古时蜀帝魂。声音哀苦鸣不息。羽毛憔悴似人髡。飞走树间啄虫蚁。岂意往日天子尊。念此死生变化非常理。中心恻怆不能言。中庭五株桃。一株先作花。阳春妖冶二三月。从风簸荡落西家。西家思妇见悲惋。零泪沾衣抚心叹。初送我君出户时。何言淹留节回换。床席生尘明镜垢。纤腰瘦削发蓬乱。人生不得恒称意。惆怅徙倚至夜半。剉蘖染黄丝。黄丝历乱不可治。昔我与君始相值。尔时自谓可君意。结带与我言。死生好恶不相置。今日见我颜色衰。意中索寞与先异。还君金钗玳瑁簪。不忍见之益愁思。君不见蕣华不终朝。须臾淹冉零落销。盛年妖艳浮华辈。不久亦当诣冢头。一去无还期。千秋万岁无音词。孤魂茕茕空陇间。独魄徘徊绕坟基。但闻风声野鸟吟。岂忆平生盛年时。为此令人多悲悒。君当纵意自熙怡。君不见枯箨走阶庭。何时复青著故茎。君不见亡灵蒙享祀。何时倾杯竭壶罂。君当见此起忧思。宁及得与时人争。人生倏忽如绝电。华年盛德几时见。但令纵意存高尚。旨酒嘉肴相胥燕。持此从朝竟夕暮。差得亡忧消愁怖。胡为惆怅不能已。难尽此曲令君忤。今年阳初花满林。明年冬末雪盈岑。推移代谢纷交转。我君边戍独稽沈。执袂分别已三载。迩来寂淹无分音。朝悲惨惨遂成滴。暮思绕绕最伤心。膏沐芳馀久不御。蓬首乱鬓不设簪。徒飞轻埃舞空帷。粉筐黛器靡复遗。自生留世苦不幸。心中惕惕恒怀悲。春禽喈喈旦暮鸣。最伤君子忧思情。我初辞家从军侨。荣志溢报干云霄。流浪渐冉经三龄。忽有白发素髭生。今暮临水拔已尽。明日对镜复已盈。但恐羁死为鬼客。客思寄灭生空精。每怀旧乡野。念我旧人多悲声。忽见过客问何我。宁知我家在南城。答云我曾居君乡。知君游宦在此城。我行离邑已万里。今方羁役去远征。来时闻君妇。闺中孀居独宿有贞名。亦云悲朝泣闲房。又闻暮思泪沾裳。形容憔悴非昔悦。蓬鬓衰颜不复妆。见此令人有馀悲。当愿君怀不暂忘。君不见少壮从军去。白首流离不得还。故乡窅窅日夜隔。音尘断绝阻河关。朔风萧条白云飞。胡笳哀急边气寒。听此愁人兮奈何。登山远望得留颜。将死胡马迹。宁见妻子难。男儿生世轗轲欲何道。绵忧摧抑起长叹。君不见柏梁台。今日丘墟生草莱。君不见阿房宫。寒云泽雉栖其中。歌妓舞女今谁在。高坟垒垒满山隅。长袖纷纷徒竞世。非我昔时千金躯。随酒逐乐任意去。莫令名叹下黄垆。君不见冰上霜。表里阴且寒。虽蒙朝日照。信得几时安。民生故如此。谁令摧折强相看。年去年来自如削。白发零落不胜冠。君不见春鸟初至时。百草含青俱作花。寒风萧索一旦至。竟得几时保光华。日月流迈不相饶。令我愁思怨恨多。诸君莫叹贫。富贵不由人。丈夫四十强而仕。余当二十弱冠辰。莫言草木委冬雪。会应苏息遇阳春。对酒叙长篇。穷途运命委皇天。但愿樽中九酝满。莫惜床头百个钱。直得优游卒一岁。何劳辛苦事百年。"
    },
    {
      "title": "梅花落",
      "poem": "中庭杂树多。偏为梅咨嗟。问君何独然。念其霜中能作花。露中能作实。摇荡春风媚春日。念尔零落逐寒风。徒有霜华无霜质。"
    },
    {
      "title": "代淮南王二首",
      "poem": "淮南王。好长生。服食练气读仙经。琉璃药碗牙作盘。金鼎玉匕合神丹。合神丹。戏紫房。紫房彩女弄明珰。鸾歌凤舞断君肠。朱城九门门九开。愿逐明月入君怀。入君怀。结君佩。怨君恨君恃君爱。筑城思坚剑思利。同盛同衰莫相弃。"
    },
    {
      "title": "代雉朝飞",
      "poem": "雉朝飞。振羽翼。专场挟雌恃强力。媒已惊。翳又逼。蒿间潜彀卢矢直。刎绣颈。碎锦臆。绝命君前无怨色。握君手。执杯酒。意气相倾死何有。"
    },
    {
      "title": "代北风凉行",
      "poem": "北风凉。雨雪雱。京洛女儿多严妆。遥艳帷中自悲伤。沉吟不语若有忘。问君何行何当归。苦使妾坐自伤悲。虑年至。虑颜衰。情易复。恨难追。"
    },
    {
      "title": "代空城雀",
      "poem": "雀乳四鷇。空城之阿。朝食野粟。夕饮冰河。高飞畏鸱鸢。下飞畏网罗。辛伤伊何言。怵迫良已多。诚不及青鸟。远食玉山禾。犹胜吴宫燕。无罪得焚窠。赋命有厚薄。长叹欲如何。"
    },
    {
      "title": "代夜坐吟",
      "poem": "冬夜沈沈夜坐吟。含声未发已知心。霜入幕。风度林。朱灯灭。朱颜寻。体君歌。逐君音。不贵声。贵意深。"
    },
    {
      "title": "代春日行三言",
      "poem": "献岁发。吾将行。春山茂。春日明。园中鸟。多嘉声。梅始发。桃始荣。泛舟舻。齐棹惊。奏采菱。歌鹿鸣。风微起。波微生。弦亦发。酒亦倾。入莲池。折桂枝。芳袖动。芬叶披。两相思。两不知。 鲍照"
    },
    {
      "title": "侍宴覆舟山诗二首",
      "poem": "息雨清上郊。开云照中县。游轩越丹居。晖烛集凉殿。凌高跻飞楹。追焱起流宴。苑含灵群。岩庭藏物变。明辉烁神都。丽气冠华甸。目远幽情周。醴洽深恩遍。繁霜飞玉闼。爱景丽皇州。清跸戒驰路。羽盖伫宣游。神居既崇盛。嵓崄信环周。礼俗陶德声。昌会溢民讴。惭无胜化质。谬从云雨浮。"
    },
    {
      "title": "从拜陵登京岘诗",
      "poem": "孟冬十月交。杀盛阴欲终。风烈无劲草。寒甚有凋松。军井冰昼结。士马毡夜重。晨登岘山。霜雪凝未通。息鞍循陇上。支剑望云峰。表里观地险。昇降究天容。东岳覆如砺。瀛海安足穷。伤哉良永矣。驰光不再中。衰贱谢远顾。疲老还旧邦。深德竟何报。徒令田陌空。"
    },
    {
      "title": "蒜山被始兴王命作诗",
      "poem": "暮冬霜朔严。地闭泉不流。玄武藏木阴。丹乌还养羞。劳农泽既周。役车时亦休。高薄符好茜。藻驾及时游。鹿苑岂淹睇。兔园不足留。升峤眺日軏。临迥望沧洲。云生玉堂里。风靡银台陬。陂石类星悬。屿木似烟浮。形胜信天府。珍宝丽皇州。白日回清景。芳醴洽欢柔。参差出寒吹。飉戾江上讴。王德爱文雅。飞瀚洒鸣球。美哉物会昌。衣道服光猷。"
    },
    {
      "title": "登庐山诗二首",
      "poem": "悬装乱水区。薄旅次山楹。千岩盛阻积。万壑势回萦。巃嵸高昔貌。纷乱袭前名。洞涧窥地脉。耸树隐天经。松磴上迷密。云窦下纵横。阴冰实夏结。炎树信冬荣。嘈囋晨鹍思。叫啸夜猿清。深崖伏化迹。穹岫閟长灵。乘此乐山性。重以远游情。方跻羽人途。永与烟雾并。访世失隐沦。从山异灵士。明发振云冠。升峤远栖趾。高岑隔半天。长崖断千里。氛雾承星辰。潭壑洞江汜。崭绝类虎牙。巑岏象熊耳。埋冰或百年。韬树必千祀。鸡鸣清涧中。猨啸白云里。瑶波逐穴开。霞石触峰起。回互非一形。参差悉相似。倾听凤管宾。缅望钓龙子。松桂盈膝前。如何秽城市。"
    },
    {
      "title": "从登香炉峰诗",
      "poem": "辞宗盛荆梦。登歌美凫绎。徒收札梓饶。曾非羽人宅。罗景蔼云扃。沾光扈龙策。御风亲列涂。乘山穷禹迹。含啸对雾岑。延萝倚峰壁。青冥摇烟树。穹跨负天石。霜崖灭土膏。金涧测泉脉。旋渊抱星汉。乳窦通海碧。谷馆驾鸿人。岩栖咀丹客。殊物藏珍怪。奇心隐仙籍。高世伏音华。绵古遁精魄。萧瑟生哀听。参差远惊觌。惭无献赋才。洗汙奉毫帛。"
    },
    {
      "title": "从庾中郎游园山石室诗",
      "poem": "荒途趣山楹。云崖隐灵室。冈涧纷萦抱。林障沓重密。昏昏磴路深。活活梁水疾。幽隅秉昼烛。地牖窥朝日。怪石似龙章。瑕璧丽锦质。洞庭安可穷。漏井终不溢。沈空绝景声。崩危坐惊栗。神化岂有方。妙象竟无述。至哉炼玉人。处此长自毕。"
    },
    {
      "title": "登翻车岘诗",
      "poem": "高山绝云霓。深谷断无光。昼夜沦雾雨。冬夏结寒霜。淖坂既马领。碛路又羊肠。畏途疑旅人。忌辙覆行箱。升岑望原陆。四眺极川梁。游子思故居。离客迟新乡。新知有客慰。追故游子伤。"
    },
    {
      "title": "登黄鹤矶诗",
      "poem": "木落江渡寒。雁还风送秋。临流断商弦。瞰川悲棹讴。适郢无东辕。还夏有西浮。三崖隐丹磴。九派引沧流。泪竹感湘别。弄珠怀汉游。岂伊药饵泰。得夺旅人忧。"
    },
    {
      "title": "登云阳九里埭诗",
      "poem": "宿心不复归。流年抱衰疾。既成云雨人。悲绪终不一。徒忆江南声。空录齐后瑟。方绝萦弦思。岂见绕梁日。"
    },
    {
      "title": "自砺山东望震泽诗",
      "poem": "澜漫潭洞波。合沓崿嶂云。涨岛远不测。冈涧近难分。幽篁愁暮见。思鸟伤夕闻。以此藉沈痾。栖迹别人群。结言非尽书。有念岂敷文。"
    },
    {
      "title": "三日游南苑诗",
      "poem": "采苹及华月。追节逐芳云。腾茜溢林疏。丽日晔山文。清潭圆翠会。花薄缘绮纹。合樽遽景斜。折荣Ａ２９组芬。"
    },
    {
      "title": "赠故人马子乔诗六首",
      "poem": "踯躅城上羊。攀隅食玄草。俱共日月辉。昏明独何早。夕风飘野箨。飞尘被长道。亲爱难重陈。怀忧坐空老。寒灰灭更燃。夕华晨更鲜。春冰虽暂解。冬水复还坚。佳人舍我去。赏爱长绝缘。欢至不留日。感物辄伤年。松生陇坂上。百尺下无枝。东南望河尾。西北隐昆崖。野风振山籁。朋鸟夜惊离。悲凉贯年节。葱翠恒若斯。安得草木心。不怨寒暑移。种橘南池上。种杏北池中。池北既少露。池南又多风。早寒逼晚岁。衰恨满秋容。湘滨有灵鸟。其字曰鸣鸿。一挹缯缴痛。长别远无双。皎如川上鹄。赫似握中丹。宿心谁不欺。明白古所难。凭楹观皓露。洒酒荡忧颜。永念平生意。穷光不忍还。淹留徒攀桂。延伫空结兰。双剑将别离。先在匣中鸣。烟雨交将夕。从此遂分形。雌沉吴江里。雄飞入楚城。吴江深无底。楚阙有崇扃。一为天地别。岂直限幽明。神物终不隔。千祀傥还并。"
    },
    {
      "title": "答客诗",
      "poem": "幽居属有念。含意未连词。会客从外来。问君何所思。澄神自惆怅。嘿虑久回疑。谓宾少安席。方为子陈之。我以筚门士。负学谢前基。爱赏好遍越。放纵少矜持。专求遂性乐。不计缉名期。欢至独斟酒。忧来辄赋诗。声交稍希歇。此意更坚滋。浮生急驰电。物道险弦丝。深忧寡情谬。进伏两睽时。愿赐卜身要。得免后贤嗤。"
    },
    {
      "title": "和王丞诗",
      "poem": "限生归有穷。长意无已年。秋心日迥绝。春思坐连绵。衔协旷古愿。斟酌高代贤。遁迹俱浮海。采药共还山。夜听横石波。朝望宿岩烟。明涧子沿越。飞萝予萦牵。性好必齐遂。迹幽非妄传。灭志身世表。藏名琴酒间。"
    },
    {
      "title": "日落望江赠荀丞诗",
      "poem": "旅人乏愉乐。薄暮增思深。日落岭云归。延颈望江阴。乱流灇大壑。长雾匝高林。林际无穷极。云边不可寻。惟见独飞鸟。千里一扬音。推其感物情。则知游子心。君居帝京内。高会日挥金。岂念慕群客。咨嗟恋景沈。"
    },
    {
      "title": "秋日示休上人诗",
      "poem": "枯桑叶易零。疲客心易惊。今兹亦何早。已闻络纬鸣。回风灭且起。卷蓬息复征。怆怆簟上寒。凄凄帐里清。物色延暮思。霜露逼朝荣。临堂观秋草。东西望楚城。白杨叹从此生。"
    },
    {
      "title": "答休上人菊诗",
      "poem": "酒出野田稻。菊生高冈草。味貌复何奇。能令君倾倒。玉碗徒自羞。为君慨此秋。金盖覆牙柈。何为心独愁。"
    },
    {
      "title": "吴兴黄浦亭庾中郎别诗",
      "poem": "风起洲渚寒。云上日无辉。连山眇烟雾。长波回难依。旅雁方南过。浮客示西归。已经江海别。复与亲眷违。奔景易有穷。离袖安可挥。欢觞为悲酌。歌服成泣衣。温念终不渝。藻志还存追。役人多牵滞。顾路惭奋飞。昧心附远翰。炯言藏佩韦。"
    },
    {
      "title": "与伍侍郎别诗",
      "poem": "民生如野鹿。知爱不知命。饮龁具攒聚。翘陆欻惊迸。伤我慕类心。感尔食苹性。漫漫鄢郢途。渺渺淮海迳。子无金石质。吾有犬马病。忧乐安可言。离会孰能定。钦哉慎所宜。砥德乃为盛。贫游不可忘。久交念敦敬。"
    },
    {
      "title": "送别王宣城诗",
      "poem": "发郢流楚思。涉淇兴卫情。既逢青春献。复值白苹生。广望周千里。江郊蔼微明。举爵自惆怅。歌管为谁清。颍阴腾前藻。淮阳流昔声。树道慕高华。属路伫深馨。"
    },
    {
      "title": "送从弟道秀别诗",
      "poem": "参差生密念。踯躅行思悲。悲思恋光景。密念盈岁时。岁时多阻折。光景乏安怡。以此苦风情。日夜惊悬旗。登山临朝日。扬袂别所思。浸淫旦潮广。澜漫宿云滋。天阴惧先发。路远常早辞。篇诗后相忆。杯酒今无持。游子苦行役。冀会非远期。"
    },
    {
      "title": "赠傅都曹别诗",
      "poem": "轻鸿戏江潭。孤雁集洲沚。邂逅两相亲。缘念共无已。风雨好东西。一隔顿万里。追忆栖宿时。声容满心耳。落日川渚寒。愁云绕天起。短翮不能翔。徘徊烟雾里。"
    },
    {
      "title": "和傅大农与僚故别诗",
      "poem": "绝节无缓响。伤雁有哀音。非同年岁意。谁共别离心。伊昔谬通途。冠屣预人林。浮江望南岳。登潮窥海阴。孰谓游居浅。慕美久相深。萋萋春草秀。嘤嘤喜候禽。辰物尽明茂。尊盛独幽沈。之子安所适。我方栖旧岑。坠欢岂更接。明爱邈难寻。"
    },
    {
      "title": "送盛侍郎饯候亭诗",
      "poem": "沾霜袭冠带。驱驾越城闉。北临出塞道。南望入乡津。高墉宿寒雾。平野起秋尘。君为坐堂子。我乃负羁人。欣悲岂等志。甘苦诚异身。结涕园中草。憔悴悲此春。"
    },
    {
      "title": "与荀中书别诗",
      "poem": "劳舟厌长浪。疲旆倦行风。连翩感孤志。契阔伤贱躬。亲交笃离爱。眷恋置酒终。敷文勉征念。发藻慰愁容。思君吟涉洧。抚己谣渡江。惭无黄鹤翅。安得久相从。愿遂宿知意。不使旧山空。"
    },
    {
      "title": "从过旧宫诗",
      "poem": "肃装属云旅。奉靷承末涂。严恭履桑梓。加敬览枌榆。灵命蕴川渎。帝宝伏篇图。虎变由石纽。龙翔自鼎湖。功冠生民始。道妙神器初。宫陛留前制。歌思溢今衢。馀祥见云物。遗像存陶渔。泉流信清泌。原野实甘荼。岂伊爱丰鄗。天险兼上腴。东秦邦北门。非亲谁克居。仁声日月懋。惠泽云雨敷。卢令美何歇。唐风久不渝。微臣逢世庆。征赋备人徒。空费行苇德。采束谢生刍。"
    },
    {
      "title": "从临海王上荆初发新渚诗",
      "poem": "客行有苦乐。但问客何行。扳龙不待翼。附骥绝尘冥。梁珪分楚牧。羽鹢指全荆。云舻掩江汜。千里被连旌。戾戾旦风遒。嘈嘈晨鼓鸣。收缆辞帝郊。扬棹发皇京。狐兔怀窟志。犬马恋主情。抚襟同太息。相顾俱涕零。奉役途未启。思归思已盈。"
    },
    {
      "title": "还都道中诗三首",
      "poem": "悦怿遂还心。踊跃贪至勤。鸣鸡戒征路。暮息落日分。急流腾飞沫。回风起江濆。孤兽啼夜侣。离鸿噪霜群。物哀心交横。声切思纷纭。叹慨诉同旅。美人无相闻。风急讯湾浦。装高偃樯舳。夕听江上波。远极千里目。寒律惊穷蹊。爽气起乔木。隐隐日没岫。瑟瑟风发谷。鸟还暮林喧。潮上水结洑。夜分霜下凄。悲端出遥陆。愁来攒人怀。羁心苦独宿。久宦迷远川。川广每多惧。薄止闾边亭。关历险程路。湛对冥寓岫。濛昧江上雾。时凉籁争吹。流洊浪奔趣。恻焉增愁起。搔首东南顾。茫然荒野中。举目皆凛素。回风扬江泌。寒栖动树。太息终晨漏。企我归飙遇。"
    },
    {
      "title": "上浔阳还都道中作诗",
      "poem": "昨夜宿南陵。今旦入芦洲。客行惜日月。崩波不可留。侵星赴早路。毕景逐前俦。鳞鳞夕云起。猎猎晚风遒。腾沙郁黄雾。翻浪扬白鸥。登舻眺淮甸。掩泣望荆流。绝目尽平原。时见远烟浮。倏忽坐还合。俄思甚兼秋。未尝违户庭。安能千里游。谁令乏古节。贻此越乡忧。"
    },
    {
      "title": "还都至三山望石头城诗",
      "poem": "泉源安首流。川末澄远波。晨光被水族。晓气歇林阿。两江皎平迥。三山郁骈罗。南帆望越峤。北榜指齐河。关扃绕天邑。襟带抱尊华。长城非壑崄。峻岨似荆芽。攒楼贯白日。擒堞隐丹霞。征夫喜观国。游子迟见家。流连入京引。踯躅望乡歌。弥前叹景促。逾近勌路多。偕萃犹如兹。弘易将谓何。"
    },
    {
      "title": "还都口号诗",
      "poem": "分壤蕃帝华。列正蔼皇宫。礼燕及年暇。朝奏因岁通。维舟歇金景。结棹俟昌风。钲歌首寒物。归吹践开冬。阴沉烟塞合。萧瑟凉海空。驰霜急归节。幽云惨天容。旌鼓贯玄途。羽鹢被长江。君王迟京国。游子思乡邦。恩世共渝洽。身愿两扳逢。勉哉河济客。勤尔尺波功。"
    },
    {
      "title": "行京口至竹里诗",
      "poem": "高柯危且竦。锋石横复仄。复涧隐松声。重崖伏云色。冰闭寒方壮。风动鸟倾翼。斯志逢凋严。孤游值曛逼。兼途无憩鞍。半菽不遑食。君子树令名。细人效命力。不见长河水。清浊俱不息。"
    },
    {
      "title": "发后渚诗",
      "poem": "江上气早寒。仲秋始霜雪。从军乏衣粮。方冬与家别。萧条背乡心。凄怆清渚发。凉埃晦平皋。飞潮隐修。孤光独徘徊。空烟视昇灭。途随前峰远。意逐后云结。华志分驰年。韶颜惨惊节。推琴三起叹。声鸟君断绝。"
    },
    {
      "title": "阳岐守风诗",
      "poem": "差池玉绳高。掩蔼瑶井没。广岸屯宿阴。悬崖栖归月。役人喜先驰。军令申早发。洲迥风正悲。江寒雾未歇。飞云日东西。别鹤方楚越。尘衣孰挥浣。蓬思乱光发。"
    },
    {
      "title": "发长松遇雪诗",
      "poem": "土牛既送寒。奠陵方浃驰。振风摇地局。封雪满空枝。江渠合为陆。天野浩无涯。饮泉冻马骨。斫冰伤役疲。昆明岂不惨。黍谷宁可吹。"
    },
    {
      "title": "咏史诗",
      "poem": "五都矜财雄。三川养声利。百金不市死。明经有高位。京城十二衢。飞甍各鳞次。仕子彯华缨。游客竦轻辔。明星晨未稀。轩盖已云至。宾御纷飒沓。鞍马光照地。寒暑在一时。繁华及春媚。君平独寂寞。身世两相弃。"
    },
    {
      "title": "蜀四贤咏",
      "poem": "渤渚水浴凫。舂山玉抵鹊。皇汉方盛明。群龙满阶阁。君平因世间。得还守寂寞。闭帘注道德。开封述天爵。相如达生旨。能屯复能跃。陵令无人事。毫墨时洒落。褒气有逸伦。雅缋信炳博。如令圣纳贤。金珰易羁络。良庶神明游。岂伊覃思作。玄经不期赏。虫篆散忧乐。首路或参差。投驾均远托。身表既非我。生内任丰薄。  鲍照"
    },
    {
      "title": "拟古诗八首",
      "poem": "鲁客事楚王。怀金袭丹素。既荷主人恩。又蒙令尹顾。日晏罢朝归。舆马塞衢路。宗党生光辉。宾仆远倾慕。富贵人所欲。道得亦何惧。南国有儒生。迷方独沦误。伐木清江湄。设罝守毚兔。十五讽诗书。篇翰靡不通。弱冠参多士。飞步游秦宫。侧睹君子论。预见古人风。两说穷舌端。五车摧笔锋。羞当白璧贶。耻受聊城功。晚节从世务。乘障远和戎。解佩袭犀渠。卷袠奉卢弓。始愿力不及。安知今所终。幽并重骑射。少年好驰逐。毡带佩双鞬。象弧插雕服。兽肥春草短。飞鞚越平陆。朝游雁门上。暮还楼烦宿。石梁有馀劲。惊雀无全目。汉虏方未和。边城屡翻覆。留我一白羽。将以分虎竹。凿井北陵隈。百丈不及泉。生事本澜漫。何用独精坚。幼壮重寸阴。衰暮反轻年。放驾息朝歌。提爵止中山。日夕登城隅。周回视洛川。街衢积冻草。城郭宿寒烟。繁华悉何在。宫阙久崩填。空谤齐景非。徒称夷叔贤。伊昔不治业。倦游观五都。海岱饶壮士。蒙泗多宿儒。结发起跃马。垂白对讲书。呼我升上席。陈觯发瓢壶。管仲死已久。墓在西北隅。后面崔嵬者。桓公旧冢庐。君来诚既晚。不睹崇明初。玉琬徒见传。交友义渐疏。束薪幽篁里。刈黍寒涧阴。朔风伤我肌。号鸟惊思心。岁暮井赋讫。程课相追寻。田租送函谷。兽藁输上林。河渭冰未开。关陇雪正深。笞击官有罚。呵辱吏见侵。不谓乘轩意。伏枥还至今。河畔草未黄。胡雁已矫翼。秋蛩挟户吟。寒妇成夜织。去岁征人还。流传旧相识。闻君上陇时。东望久叹息。宿昔改衣带。旦暮异容色。念此忧如何。夜长忧向多。明镜尘匣中。宝瑟生网罗。蜀汉多奇山。仰望与云平。阴崖积夏雪。阳谷散秋荣。朝朝见云归。夜夜闻猿鸣。忧人本自悲。孤客易伤情。临堂设樽酒。留酌思平生。石以坚为性。君勿惭素诚。"
    },
    {
      "title": "绍古辞七首",
      "poem": "橘生湘水侧。菲陋人莫传。逢君金华宴。得在玉几前。三川穷名利。京洛富娇艳妍。恩荣难久恃。隆宠易衰偏。观席妾凄怆。睹翰君泫然。徒抱忠孝志。犹为葑菲迁。昔与君别时。蚕妾初献丝。何言年月驶。寒衣已捣治。绦绣多废乱。篇帛久尘缁。离心壮为剧。飞念如悬旗。石席我不爽。德音君勿欺。瑟瑟凉海风。竦竦寒山木。纷纷羁思盈。慊慊夜弦促。访言山海路。千里歌别鹤。弦绝空咨嗟。形音谁赏录。辛苦异人状。美貌改如玉。徒畜巧言鸟。不解心款曲。孤鸿散江屿。连翩遵渚飞。含嘶衡桂浦。驰顾河朔畿。攒攒劲秋木。昭昭净冬晖。窗前涤欢爵。帐里缝舞衣。芳岁犹自可。日夜望君归。恁楹玩夜月。回眺出谷云。还山路已远。往海不有群。徘徊清淮汭。顾慕广江濆。物情乖喜歇。守操古难闻。三越丰少姿。容态倾动君。开黛睹容颜。临镜访遥途。君子事河源。弥祀阙还书。春风扫地起。飞尘生绮疏。文袿为谁设。罗帐空卷舒。不怨身孤寂。但念星隐隅暖岁节物早。万萌迎春达。春风夜娟。春雾朝晻霭。软兰叶可采。柔桑条易捋。怨咽对风景。闷瞀守闺闼。天传愁民命。含生但契阔。忧来无行伍。历乱如覃葛。"
    },
    {
      "title": "学古诗",
      "poem": "北风十二月。雪下如乱巾。实是愁苦节。惆怅忆情亲。会得两少妾。同是洛阳人。嬛绵好眉目。闲丽美腰身。凝肤皎若雪。明净色如神。骄爱生盼瞩。声媚起朱唇。衿服杂缇缋。首饰乱琼珍。调弦俱起舞。为我唱梁尘。人生贵得意。怀愿待君申。幸值严冬暮。幽夜方未晨。齐衾久两设。角枕已双陈。愿君早休息。留歌待三春。"
    },
    {
      "title": "古辞",
      "poem": "容华不待年。何为客游梁。九月寒阴合。悲风断君肠。叹息空房妇。幽思坐自伤。劳心结远路。惆怅独未央。"
    },
    {
      "title": "拟青青陵上柏诗",
      "poem": "涓涓乱江泉。绵绵横海烟。浮生旅昭世。空事叹华年。书翰幸闲暇。我酌子萦弦。飞镳出荆路。骛服指秦川。渭滨富皇居。鳞馆匝河山。舆童唱秉椒。棹女歌采莲。孚愉鸾阁上。窈窕凤楹前。娱生信非谬。安用求多贤。"
    },
    {
      "title": "学刘公干体诗五首",
      "poem": "欲宦乏王事。结主远恩私。为身不为名。散书徒满帷。连冰上冬月。披雪拾园葵。圣灵烛区外。小臣良见遗。曀曀寒野雾。苍苍阴山柏。树回雾萦集。山寒野风急。岁物尽沦伤。孤贞为谁立。赖树自能贞。不计迹幽涩。胡风吹朔雪。千里度龙山。集君瑶台上。飞舞两楹前。兹晨自为美。当避艳阳天。艳阳桃李节。皎洁不成妍。荷生渌泉中。碧叶齐如规。回风荡流雾。珠水逐条垂。彪炳此金塘。藻耀君王池。不愁世赏绝。但畏盛明移。白日正中时。天下共明光。北园有细草。当昼正含霜。乖荣顿如此。何用独芬芳。抽琴为尔歌。弦断不成章。"
    },
    {
      "title": "拟阮公夜中不能寐诗",
      "poem": "漏分不能卧。酌酒乱繁忧。惠气凭夜清。素景缘隟流。鸣鹤时一闻。千里绝无俦。伫立为谁久。寂寞空自愁。"
    },
    {
      "title": "学陶彭泽体诗",
      "poem": "长忧非生意。短愿不须多。但使尊酒满。明旧数相过。秋风七八月。清露润绮罗。提瑟当户坐。叹息望天河。保此无倾动。宁复滞风波。"
    },
    {
      "title": "数名诗",
      "poem": "一身仕关西。家族满山东。二年从车驾。齐祭甘泉宫。三朝国庆毕。休沐还旧邦。四牡曜长路。轻盖若飞鸿。五侯相饯送。高会集新丰。六乐陈广坐。组帐扬春风。七盘起长袖。庭下列歌钟。八珍盈凋俎。绮肴纷错重。九族共瞻迟。宾友仰徽容。十载学无就。善宦一朝通。"
    },
    {
      "title": "建除诗",
      "poem": "建旗出敦煌。西讨属国羌。除去徒与骑。战车罗万箱。满山又填谷。投鞍合营墙。平原亘千里。旗鼓转相望。定舍后未休。候骑敕前装。执戈无暂顿。弯弧不解张。破灭西零国。生虏郅支王。危乱悉平荡。万里置关梁。成军入玉门。士女献壶浆。收功在一时。历世荷馀光。开壤袭朱绂。左右佩金章。闭帷草太玄。兹事殆愚狂。"
    },
    {
      "title": "白云诗",
      "poem": "探灵喜解骨。测化善腾天。情高不恋俗。厌世光寻仙。练金宿明馆。屑玉止瑶渊。凤歌出林阙。龙驾戾蓬山。凌崖采三露。攀鸿戏五烟。昭昭景临霞。汤汤风媚泉。命娥双月际。要媛两星间。飞虹眺卷河。泛雾弄轻弦。笛声谢广宾。神道不复传。一逐白云去。千龄犹未旋。"
    },
    {
      "title": "临川王服竟还田里诗",
      "poem": "送旧礼有终。事君惭懦薄。税驾罢朝衣。归志愿巢壑。寻思邈无报。退命愧天爵。舍耨将十龄。还得守场藿。道经盈行笥。农书满尘阁。怆怆秋风生。戚戚寒纬作。丰雾粲草华。高月丽云崿。屏迹勤躬稼。衰疾倚芝药。顾此谢人群。岂直止商洛。"
    },
    {
      "title": "行药至城东桥诗",
      "poem": "鸡鸣关吏起。伐鼓早通晨。严车临迥陌。延瞰历城闉。蔓草缘高隅。修杨夹广津。迅风首旦发。平路塞飞尘。扰扰游宦子。营营市井人。怀金近从利。抚剑远辞亲。争先万里途。各事百年身。开芳及稚节。含彩吝惊春。尊贤永照灼。孤贱长隐沦。容华坐销歇。端为谁苦辛。"
    },
    {
      "title": "园中秋散诗",
      "poem": "负疾固无豫。晨衿怅已单。气交蓬门疏。风数园草残。荒墟半晚色。幽庭怜夕寒。既悲月户清。复切夜虫酸。流枕商声苦。骚杀年志阑。临歌不知调。发兴谁与欢。傥结弦上情。岂孤林下弹。"
    },
    {
      "title": "观圃人艺植诗",
      "poem": "善贾笑蚕渔。巧宦贱农牧。远养遍关市。深利穷海陆。乘轺实金羁。当垆信珠服。居无逸身伎。安得坐粱肉。徒承属生幸。政缓吏平睦。春畦有耘艺。秋场早芟筑。泽阅既繁高。山营又登熟。抱锸垅上餐。结茅野中宿。空识己尚淳。宁知俗翻覆。"
    },
    {
      "title": "过铜山掘黄精诗",
      "poem": "土昉閟中经。水芝鞱内策。宝饵缓童年。命药驻衰历。矧蓄终古情。重拾烟雾迹。羊角栖断云。榼口流隘石。铜溪昼森沉。乳窦夜涓滴。既类风门磴。复像天井壁。蹀蹀寒叶离。灇々秋水积。松色随野深。月露依草白。空守江海思。岂愧梁郑客。得仁古无怨。顺道今何惜。"
    },
    {
      "title": "卖玉器者诗",
      "poem": "见卖玉器者。或人欲买。疑其是珉。不肯成市。聊作此诗。以戏买者。泾渭不可杂。珉玉当早分。子实旧楚客。蒙俗谬前闻。安知理孚采。岂识质明温。我方历上国。从洛入函辕。扬光十贵室。驰雀四豪门。奇声振朝邑。高价服乡村。宁能与尔曹。瑜瑕稍辨论。"
    },
    {
      "title": "怀远人",
      "poem": "哀乐生有端。离会起无因。去事驻重念。恍惚似如神。属期眇已远。后遇邈无辰。驰风扫遥路。轻萝含夕尘。思君成首疾。欲息眉不伸。"
    },
    {
      "title": "梦归乡诗",
      "poem": "衔泪出郭门。抚剑无人逵。沙风暗塞起。离心眷乡畿。夜分就孤枕。梦想暂言归。孀妇当户叹。缫丝复鸣机。慊款论久别。相将还绮闱。历历檐下凉。胧胧帐里辉。刈兰争芬芳。采菊竞葳蕤。开奁夺香苏。探袖解缨徽。寐中长路近。觉后大江违。惊起空叹息。恍惚神魂飞。白水漫浩浩。高山壮巍巍。波澜异往复。风霜改荣衰。此土非吾土。慷慨当告谁。"
    },
    {
      "title": "春羁诗",
      "poem": "征人叹道遐。去乡愒路迩。佳期每无从。淮阳非尺咫。春日起游心。劳情出徙倚。岫远云烟绵。谷屈泉靡迤。风起花四散。露浓条旖旎。暄妍正在兹。摧抑多嗟思。嘶声名边坚。岂我箱中纸。染翰饷君琴。新声忆解子。"
    },
    {
      "title": "岁暮悲诗",
      "poem": "霜露迭濡润。草木互荣落。日夜改运周。今悲复如昨。昼色苦沉阴。白雪夜回薄。皦洁冒霜雁。飘扬出风鹤。天寒多颜苦。妍容逐丹壑。丝罥行里心。独宿乏然诺。岁暮美人还。寒壶与谁酌。"
    },
    {
      "title": "在江陵叹年伤老诗",
      "poem": "五难未易夷。三命戒渊抱。方瞳起松髓。赪发疑桂脑。役生良自休。大患安足保。开帘窥景夕。备属云物好。翾翾燕弄风。袅袅柳垂道。池渎乱苹萍。园楥美花草。节如惊灰异。零落就衰老。"
    },
    {
      "title": "夜听妓诗二首",
      "poem": "夜来坐几时。银汉倾露落。澄沧入闺景。葳蕤被园藿。丝管感暮情。哀音绕梁作。芳盛不可恒。及岁共为乐。天明坐当散。琴酒驶弦酌。兰膏消耗夜转多。乱筵杂坐更弦歌。倾情逐节宁不苦。特为盛年惜容华。"
    },
    {
      "title": "玩月城西门廨中诗廨字李善本《文选》作解。",
      "poem": "始见西南楼。织纤如玉钩。末映东北墀。娟娟似蛾眉。蛾眉蔽珠栊。玉钩隔琐窗。三五二八时。千里与君同。夜移衡汉落。徘徊帷幌中。归华先委露。别叶早辞风。客游厌苦辛。仕子倦飘尘。休澣自公日。宴慰及私辰。蜀琴抽白雪。郢曲发阳春。餚乾酒未阕。回轩驻轻盖。留酌待情人。"
    },
    {
      "title": "喜雨诗",
      "poem": "营社达群阴。屯云揜积阳。河井起龙蒸。日魄敛游光。族云飞泉室。震风沈羽乡。升雰浃地维。倾润泻天潢。平洒周海岳。曲潦溢川庄。惊雷鸣桂渚。回涓流玉堂。珍木抽翠条。炎卉濯朱芳。关市欣九赋。京廪开万箱。无谢尧为君。何用知柏皇。"
    },
    {
      "title": "苦雨诗",
      "poem": "连阴积浇灌。滂沱下霖乱。沈云日夕昏。骤雨望朝旦。蹊泞走兽稀。林寒鸟飞晏。密雾冥下溪。聚云屯高岸。野雀无所依。群鸡聚空馆。川梁日已广。怀人邈渺漫。徒酌相思酒。空急促明弹。"
    },
    {
      "title": "咏白雪诗",
      "poem": "白珪诚自白。不如雪光妍。工随物动气。能逐势方圆。无妨玉颜媚。不夺素缯鲜。投心障苦节。隐迹避荣年。兰焚石既断。何用恃芳坚。"
    },
    {
      "title": "三日诗",
      "poem": "气暄动思心。柳青起春怀。时艳怜花药。服净悦登台。提觞野中饮。爱心烟未开。露色染春草。泉源洁冰苔。泥泥濡露条。袅袅承风栽。凫雏掇苦荠。黄鸟衔樱梅。解衿欣景预。临流竞覆杯。美人竟何在。浮民空自摧。"
    },
    {
      "title": "咏秋诗",
      "poem": "秋兰徒晚绿。流风渐不亲。飙我垂思幕。惊此梁上尘。沈阴安可久。丰景将遂沦。何由忽灵化。暂见别离人。"
    },
    {
      "title": "秋夕诗",
      "poem": "虑涕拥心用。夜默发思机。幽闺溢凉吹。间庭满清晖。紫兰花已歇。青梧叶方稀。江上凄海戾。汉曲惊朔霏。发斑悟壮晚。物谢知岁微。临宵嗟独对。抚赏怨情违。踌躇空明月。惆怅徒深帷。"
    },
    {
      "title": "秋夜诗二首",
      "poem": "夜久膏既竭。启明旦未央。环情倦始复。空闺起晨装。幸承天光转。曲影入幽堂。徘徊集通隟。宛转烛回梁。帷风自卷舒。帘露视成行。岁役急穷晏。生虑备温凉。丝纨夙染濯。绵绵夜裁张。冬雪旦夕至。公子乏衣裳。华心爱零落。非直惜容光。愿君翦众念。且共覆前觞。遁迹避纷喧。货农栖寂寞。荒径驰野鼠。空庭聚山雀。既远人世欢。还赖泉卉乐。折柳樊场圃。负绠汲潭壑。霁旦见云峰。风夜闻海鹤。江介早寒来。白露先秋落。麻垄方结叶。瓜田已扫箨。倾晖忽西下。回景思华幕。攀萝席中轩。临觞不能酌。终古自多恨。幽悲共沦铄。"
    },
    {
      "title": "和王护军秋夕诗",
      "poem": "散漫秋云远。萧萧霜月寒。惊飙西北起。孤雁夜往还。开轩当户牖。取琴试一弹。停歌不能和。终曲久辛酸。金气方劲杀。隆阳微且单。泉涸甘井竭。节徙芳岁残。生事各多少。谁共知易难。投章心蕴结。千里途轻纨。愿托孤老暇。觞思暂开餐。"
    },
    {
      "title": "和王义兴七夕诗",
      "poem": "宵月向掩扉。夜雾方当白。寒机思孀妇。秋堂泣征客。匹命无单年。偶影有双夕。暂交金石心。须臾云雨隔。"
    },
    {
      "title": "冬至诗",
      "poem": "舟迁庄甚笑。水流孔急叹。景移风度改。日至晷回换。眇眇负霜鹤。皎皎带云雁。长河结瓓玕。层冰如玉岸。哀哀古老容。惨颜愁岁晏。催促时节过。逼迫聚离散。美人还未央。鸣筝谁与弹。"
    },
    {
      "title": "冬日诗",
      "poem": "严云乱山起。白日欲还次。曛雾蔽穷天。夕阴晦寒地。烟霾有氛氲。精光无明异。风急野田空。饥禽稍相弃。含生共通闭。怀贤孰为利。天规苟平圆。宁得已偏媚。瀚海有归潮。衰容不还稚。君今且安歌。无念老方至。"
    },
    {
      "title": "望水诗",
      "poem": "刷鬓垂秋日。登高观水长。千涧无别源。万壑共一广。流驶巨石转。湍回急沫上。苕苕岭岸高。照照寒洲爽。东归难忖恻。日逝谁与赏。临川忆古事。目孱千载想。河伯自矜大。海若沈渺莽。"
    },
    {
      "title": "望孤石诗",
      "poem": "江南多暖谷。杂树茂寒峰。朱华抱白雪。阳条熙朔风。蚌节流绮藻。辉石乱烟虹。泄云去无极。驰波往不穷。啸歌清漏毕。徘徊朝景终。浮生会当几。欢酌每盈衷。"
    },
    {
      "title": "山行见孤桐诗",
      "poem": "桐生丛石里。根孤地寒阴。上倚崩岸势。下带洞阿深。奔泉冬激射。雾雨夏霖浮。未霜叶已肃。不风条自吟。昏明积苦思。昼夜叫哀禽。弃妾望掩泪。逐臣对抚心。虽以慰单危。悲凉不可任。幸愿见雕斫。为君堂上琴。"
    },
    {
      "title": "咏双燕诗二首",
      "poem": "双燕戏云崖。羽翰始差池。出入南闺里。经过北堂陲。意欲巢君幕。层楹不可窥。沉吟芳岁晚。徘徊韶景移。悲歌辞旧爱。衔泪觅新知。可怜云中燕。旦去暮来归。自知羽翅弱。不与鹄争飞。寄声谢飞鹄。往事子毛衣。琐心诚贫薄。叵吝节荣衰。阴山饶苦雾。危节多劲威。岂但避霜雪。当儆野人机。"
    },
    {
      "title": "酒后诗",
      "poem": "晨节无两淹。年意不俱处。自非羽酌欢。何用慰愁旅。"
    },
    {
      "title": "讲易诗",
      "poem": "云泽翔羽姬。横盖招益人。贲园无金尚。履道易书绅。"
    },
    {
      "title": "可爱诗",
      "poem": "风帷闪珠带。月幌垂雾罗。魏粲缝秋裳。赵艳习春歌。"
    },
    {
      "title": "夜听声诗",
      "poem": "辞乡不觉远。欢寡忧自繁。何用慰秋望。青烛视夜翻。"
    },
    {
      "title": "在荆州与张使君李居士联句",
      "poem": "桥磴支吾辙。篁路拂轻鞍。三尹无喜色。一适或垂竿。"
    },
    {
      "title": "与谢尚书庄三连句",
      "poem": "霞辉兮涧朗。日静兮川澄。风轻桃欲开。露重兰未胜。水光溢兮松雾动。山烟叠兮石露凝。掩映晨物彩。连绵夕羽兴。"
    },
    {
      "title": "月下登楼连句",
      "poem": "仿佛萝月光。缤纷篁雾阴。乐来乱忧念。酒至歇忧心。露入觉牖高。萤蜚测苑深。清气澄永夜。流吹不可临。密峰集浮碧。疏澜道瀛寻。漱玉延幽性。攀桂藉知音。辰意事沦晦。良欢戒勿寝。昭景有遗驷。疏贾无留金。"
    },
    {
      "title": "字谜三首",
      "poem": "二形一体。四支八头。四八一八。飞泉仰流。头如刀。尾如钩。中央横广。四角六抽。右面负两刃。左边双属牛。乾之一九。只立无偶。坤之二六。宛然双宿。"
    },
    {
      "title": "赠顾墨曹诗",
      "poem": "昏明易远。离会难揆。云辙泉分。西舻东轨。"
    },
    {
      "title": "拟古诗",
      "poem": "中坐溢朱组。步栏簉琼弁。礼登伫眷情。乐阕延皇眄。"
    },
    {
      "title": "诗",
      "poem": "竖儒守一经。未足识行藏。"
    }
  ],
  "鲍令晖": [
    {
      "title": "拟青青河畔草诗",
      "poem": "袅袅临窗竹。蔼蔼垂门桐。灼灼青轩女。泠泠高堂中。明志逸秋霜。玉颜掩春红。人生谁不别。恨君早从戎。鸣弦惭夜月。绀黛羞春风。"
    },
    {
      "title": "拟客从远方来诗",
      "poem": "客从远方来。赠我漆鸣琴。木有相思文。弦有别离音。终身执此调。岁寒不改心。愿作阳春曲。宫商长相寻。"
    },
    {
      "title": "代葛沙门妻郭小玉作诗二首",
      "poem": "明月何皎皎。垂幌照罗茵。若共相思夜。知同忧怨晨。芳华岂矜貌。霜露不怜人。君非青云逝。飘迹事咸秦。妾持一生泪。经秋复度春。君子将遥役。遗我双题锦。临当欲去时。复留相思枕。题用常著心。枕以忆同寝。行行日已远。转觉思弥甚。"
    },
    {
      "title": "题书后寄行人诗",
      "poem": "自君之出矣。临轩不解颜。砧杵夜不发。高门昼恒关。帐中流熠燿。庭前华紫兰。物枯识节异。鸿来知客寒。游用暮冬尽。除春待君还。"
    },
    {
      "title": "寄行人诗",
      "poem": "桂吐两三枝。兰开四五叶。是时君不归。春风徒笑妾。"
    },
    {
      "title": "古意赠今人诗",
      "poem": "寒乡无异服。衣毡代文练。日月望君归。年年不解綖。荆扬春早和。幽冀犹霜霰。北寒妾已知。南心君不见。谁为道辛苦。寄情双飞燕。形迫杼煎丝。颜落风催电。容华一朝尽。惟馀心不变。"
    }
  ],
  "吴迈远": [
    {
      "title": "飞来双白鹄",
      "poem": "可怜双白鹄。双双绝尘氛。连翩弄光景。交颈游青云。逢罗复逢缴。雌雄一旦分。哀声流海曲。孤叫出江濆。岂不慕前侣。为尔不及群。步步一零泪。千里犹待君。乐哉新相知。悲来生别离。持此百年命。共逐寸阴移。譬如空山草。零落心自知。"
    },
    {
      "title": "棹歌行",
      "poem": "十三为汉使。孤剑出皋兰。西南穷天险。东北毕地关。岷山高以峻。燕水清沮寒。一去千里孤。边马何时还。遥望烟嶂外。障气郁云端。始知身死处。平生从此残。"
    },
    {
      "title": "阳春歌",
      "poem": "百里望咸阳。知是帝京域。绿树摇云光。春城起风色。佳人爱华景。流靡园塘侧。妍姿艳月映。罗衣飘蝉翼。宋玉歌阳春。巴人长叹息。雅郑不同赏。那令君怆恻。生平重爱惠。私自怜何极。"
    },
    {
      "title": "胡笳曲",
      "poem": "轻命重意气。古来岂但今。缓颊献一说。扬眉受千金。边风落寒草。鸣笳坠飞禽。越情结楚思。汉耳听胡音。既怀离俗伤。复悲朝光侵。日当故乡没。遥见浮云阴。"
    },
    {
      "title": "长相思",
      "poem": "晨有行路客。依依造门端。人马风尘色。知从河塞还。时我有同栖。结宦游邯郸。将不异客子。分饥复共寒。烦君尺帛书。寸心从此殚。遣妾长憔悴。岂复歌笑颜。檐隐千霜树。庭枯十载兰。经春不举袖。秋落宁复看。一见愿道意。君门已九关。虞卿弃相印。担簦为同欢。闺阴欲早霜。何事空盘桓。"
    },
    {
      "title": "长别离",
      "poem": "生离不可闻。况复长相思。如何与君别。当我盛年时。蕙华每摇荡。妾心空自持。荣乏草木欢。悴极霜露悲。富贵貌难变。贫贱颜易衰。持此断君肠。君亦宜自疑。淮阴有逸将。折翮谢翻飞。楚有扛鼎士。出门不得归。正为隆准公。仗剑入紫微。君才定何如。白日下争晖。"
    },
    {
      "title": "杞梁妻",
      "poem": "灯竭从初明。兰凋犹早薰。扼腕非一代。千载炳遗文。贞夫沦莒役。杜吊结齐君。惊心眩白日。长洲崩秋云。精微贯穹旻。高城为聩坟。行人既迷径。飞鸟亦失群。壮哉金石躯。出门形影分。一随尘壤消。声雀谁共论。"
    },
    {
      "title": "楚朝曲",
      "poem": "白云萦蔼荆山阿。洞庭纵横日生波。幽芳远客悲如何。绣被掩口越人歌。壮年流瞻襄成和。清贞空情感电过。初同末异忧愁多。穷巷恻怆沈汨罗。延思万里挂长河。翻惊汉阴动湘娥。"
    },
    {
      "title": "秋风曲",
      "poem": "寒乡无异服。衣毡代文练。月月望君归。年年不解綖。荆扬春早和。幽冀犹霜霰。北寒妾已知。南心君不见。谁为道辛苦。寄情双飞燕。形迫杼煎丝。颜落风催电。容华一朝尽。唯馀心不变。"
    },
    {
      "title": "游庐山观道士石室诗",
      "poem": "蒙葺众山里。往来迹稀。寻岭达仙居。道士披云归。似著周时冠。状披汉时衣。安知世代积。服古人不衰。得我宿昔情。知我道无为。"
    },
    {
      "title": "临终诗",
      "poem": "伤歌入松路。斗酒望青山。谁非一丘土。参差前后间。"
    }
  ],
  "卞彬": [
    {
      "title": "自为童谣",
      "poem": "可怜可念尸著服。孝子不在日代哭。列箫暂鸣死列族。任豫"
    },
    {
      "title": "雪诗",
      "poem": "寒鸢响云啸。悲鸿哀夜号。箕飚振地作。毕阴骇曾高。"
    },
    {
      "title": "夏潦省宅诗",
      "poem": "风棹出天街。星言指沈室。顿楫俄毁垣。恻然悼穷陌。春为发大道。夏为涂攵潮拆。贵者陋怀居。鄙人安朝夕。生长数十载。幸佑见衰白。堂遗孤孩音。庭馀笄龀迹。入似聚族慰。出为里仁惜。"
    }
  ],
  "齐高帝萧道成": [
    {
      "title": "塞客吟",
      "poem": "宝纬紊宗。神经越序。德晦河晋。力宣江楚。云雷兆壮。天山繇武。直发指河关。凝精越汉渚。秋风起。塞草衰。雕鸿思。边马悲。平原千里顾。但见转蓬飞。星严海净。月彻河明。清辉映幕。素液凝庭。金笳夜厉。羽轊晨征。斡晴潭而怅泗。枻松洲而悼情。兰涵风而泻艳。菊笼泉而散英。曲绕首燕之叹。吹轸绝越之声。欷园琴之孤弄。想庭藿之馀馨。青关望断。白日西斜。恬源靓雾。垄首晖霞。戒旋鹢。跃还波。情绵绵而方远。思袅袅而遂多。粤击秦中之筑。因为塞上之歌。歌曰：朝发兮江泉。日夕兮陵山。惊飙兮瀄汨。淮流兮潺湲。胡埃兮云聚。楚旆兮星悬。愁墉兮思宇。恻怆兮何言。定环中之逸鉴。审雕陵之迷泉。悟樊笼之或累。怅遐心以栖玄。"
    },
    {
      "title": "群鹤咏",
      "poem": "八风儛遥翮。九野弄清音。一摧云间志。为君苑中禽。"
    }
  ],
  "王俭": [
    {
      "title": "侍太子九日宴玄圃诗",
      "poem": "明明储后。冲默其量。徘徊礼乐。优游风尚。微言外融。几神内王。就日齐晖。仪云等望。本茂条荣。源澄流洁。汉称间平。周云鲁卫。咨我藩华。方轶前轨。秋日在房。鸿雁来翔。寥寥清景。霭霭微霜。草木摇落。幽兰独芳。眷言淄苑。尚想濠梁。既畅旨酒。亦饱徽猷。有来斯悦。无远不柔。"
    },
    {
      "title": "侍皇太子释奠宴诗",
      "poem": "礼惟国干。义实民端。身由业澡。世以教安。金镕乃器。水术伊澜。渐芳则馥。履冰固寒。瞽宗务时。頖宫善诱。咨此含生。跻彼仁寿。淳移雅缺。历兹永久。游艺莫师。独学谁友。三兆戒辰。八鸾警旦。风动蒿宫。云栖参馆。礼迈仁周。乐超英汉。神保爰格。祝史斯赞。郁鬯既终。德馨是与。降冕上痒。升宴东序。槐宰金贞。藩维玉誉。时彦莘莘。国胄楚楚。"
    },
    {
      "title": "赠徐孝嗣诗",
      "poem": "婉婉游龙。载游载东。靡靡行云。并跃齐踪。无类不感。有来斯雍。之子云迈。嗟我莫从。岁云暮止。述职戒行。崇兰罢秀。孤松独贞。悲风宵远。乘雁晨征。抚物遐想。念别书情。方轨叔茂。追清彦辅。柔亦不茹。刚亦不吐。"
    },
    {
      "title": "春日家园诗",
      "poem": "徙倚未云暮。阳光忽已收。羲和远停晷。壮士岂淹留。冉冉老将至。功名竟不修。稷契匡虞夏。伊吕翼商周。抚躬谢先哲。解绂归山丘。"
    },
    {
      "title": "春诗二首",
      "poem": "兰生已匝苑。萍开欲半池。轻风摇杂花。细雨乱丛枝。风光承露照。雾色点兰晖。青荑结翠藻。黄鸟弄春飞。"
    },
    {
      "title": "春夕诗",
      "poem": "露华方照岁。云彩复经春。虚闺稍叠草。幽帐日凝尘。"
    },
    {
      "title": "后园饯从兄豫章诗",
      "poem": "兹夕竟何夕。念别开曾轩。光风转兰蕙。流月泛虚园。"
    }
  ],
  "王融": [
    {
      "title": "明王曲",
      "poem": "明王日月照。至乐天地和。幸息云门吹。复歇咸池歌。桂序金匏转。瑶轩丝石罗。朱骐步踯躅。玄鹤舞蹉跎。露凝嘉草秀。烟度醴泉波。皇基方万祀。齐民乐如何。"
    },
    {
      "title": "圣君曲",
      "poem": "圣君应昌历。景祚启休期。龙楼神睿道。兔园仁义基。海荡万川集。山崖百草滋。盘苗成萃止。渝韎异来思。清明动离轸。威惠被殊辞。大哉君为后。何羡唐虞时。"
    },
    {
      "title": "渌水曲",
      "poem": "湛露改寒司。交莺变春旭。琼树落晨红。瑶塘水初渌。日霁沙溆明。风泉动华烛。遵渚泛兰觞。乘漪弄清曲。斗酒千金轻。寸阴百年促。何用尽欢娱。王度式如玉。"
    },
    {
      "title": "采菱曲",
      "poem": "炎光销玉殿。凉风吹凤楼。雕辎傃平隰。朱棹泊安流。金华妆翠羽。鹢首画飞舟。荆姬采菱曲。越女江南讴。腾声翻叶静。发响谷云浮。良时时一遇。佳人难再求。"
    },
    {
      "title": "清楚引",
      "poem": "平原数千里。飞观郁岧岧。清月冏将曙。浩露零中宵。转叶度沙海。别羽自冰辽。四面通寒色。左右竟严飚。崤渑多榛梗。京索久尘苗。逝钭凭神武。奋剑荡遗妖。"
    },
    {
      "title": "长歌引",
      "poem": "周雅听休明。齐德覯升平。紫烟四时合。黄河万里清。翠柳荫通街。朱阙临高城。方毂雷尘起。接袖风云生。酣笑争日夕。丝管逢迎。徂年无促虑。长歌有馀声。"
    },
    {
      "title": "散曲",
      "poem": "金枝湛明燎。绣幕裂芳然。层闺横绿绮。旷席缅朱缠。楚高层广陵散。瑟柱秋风弦。轻裙中山丽。长袖邯郸妍。徐歌驻行景。迅节瀹浮烟。言愿圣明主。永永万斯年。"
    },
    {
      "title": "有所思",
      "poem": "如何有所思。而无相见时。宿昔梦颜色。阶庭寻履綦。高张更何已。引满终自持。欲知忧能老。为视镜中丝。"
    },
    {
      "title": "三妇艳诗",
      "poem": "大妇织绮罗。中妇织流黄。小妇独无事。挟瑟上高堂。丈夫且安坐。调弦讵未央。"
    },
    {
      "title": "青青河畔草",
      "poem": "容容寒烟起。翘翘望行子。行子殊未归。寤寐君容辉。夜中心爱促。觉后阻河曲。河曲万里馀。情交襟袖疏。珠露春华返。璇霜秋照晚。入室怨蛾眉。情归为谁婉。"
    },
    {
      "title": "巫山高",
      "poem": "想象巫山高。薄暮阳台曲。烟霞乍舒卷。蘅芳时断续。彼美如可期。寤言纷在瞩。怃然坐相思。秋风下庭绿。"
    },
    {
      "title": "芳树",
      "poem": "相望早春日。烟华杂如雾。复此佳丽人。含情结芳树。绮罗已自怜。萱风多有趣。去来徘徊者。佳人不可遇。"
    },
    {
      "title": "临高台",
      "poem": "游人欲骋望。积步上高台。井莲当夏吐。窗桂逐秋开。花飞低不入。鸟散远时来。还看云栋影。含月徘徊。"
    },
    {
      "title": "望城行",
      "poem": "金城十二重。云气出表里。万户如不殊。千门反相似。车马若飞龙。长衢无极已。箫鼓相逢迎。信哉佳城市。"
    },
    {
      "title": "法乐辞",
      "poem": "天长命自短。世促道悠悠。禅衢开远驾。爱海乱轻舟。累尘曾未极。心树岂能筹。情埃何用洗。正水有清流。百神肃以虔。三灵震且越。恒曜揜芳霄。薰风动兰月。丹荣藻玉墀。翠羽文珠阙。皓毳非虚来。交轮岂徒发。韶年春已仲。明星夜未央。千祀钟休历。万国会嘉祥。金容涵夕景。翠鬓佩晨光。表尘维净觉。泛俗乃轮皇。袭气变离宫。重柝惊层殿。曼响感心神。修容展欢宴。生老终已萦。死病行当荐。方为净国游。岂结危城恋。春枝多病夭。秋叶少欣荣。心骸终委灭。亲爱暂平生。长风吹北陇。迅景急东瀛。知三既情畅。得一乃身贞。飞策辞国门。端仪偃郊树。慈爱徒相思。闺中空怨慕。夙隶乖往途。骏足独归路。举袂谢时人。得道且还去。明心弘十力。寂虑安四禅。青禽承逸轨。文骊镜重川。鹫严标远胜。鹿野究清玄。不有希世宝。何以导濛泉。亭亭宵月流。朏朏晨霜结。川上不徘徊。条间亟渝灭。灵知湛常然。符应有盈缺。感运复来仪。且厌人间世。舂山玉所府。檀林芳所栖。引火归炎燧。挹水自清堤。庵园无异辙。祗馆有同跻。比肩非今古。接武岂燕齐。昔余轻岁月。兹也重光阴。闺中屏钅公黛。阙下挂缨簪。禅悦兼芳旨。《法言》恋清琴。一异非能辨。宠辱谁为心。峻宇临层穹。苕苕疏远风。腾芳清汉里。响梵高云中。金华纷苒若。琼树郁青葱。贞心延净境。邃业嗣天宫。影响未尝隔。晦明殊复亲。弘慈邈已远。睿后扇高尘。区中禔景福。外沐深仁。万祀留国祚。意兆庆唐民。"
    },
    {
      "title": "少年子",
      "poem": "闻有东方骑。遥见上头人。待君送客返。桂钗当自陈。"
    },
    {
      "title": "江皋曲",
      "poem": "林断山更续。洲尽江复开。云峰帝乡起。水源桐柏来。"
    },
    {
      "title": "思公子",
      "poem": "春尽风飒飒。兰凋木修修。王孙久为客。思君徒自忧。"
    },
    {
      "title": "王孙游",
      "poem": "置酒登广殿。开襟望所思。春草行已歇。何事久佳期。"
    },
    {
      "title": "阳翟新声",
      "poem": "怀春发下蔡。含笑向阳城。耻为飞雉曲。好作鹍鸡鸣。"
    },
    {
      "title": "永明乐十首",
      "poem": "玄符昭景历。茂实偶英声。长为南山固。永与朝日明。灵丘比翼栖。芳林合条起。两伐分宪章。一朝会书轨。二离金玉相。三衮兰蕙芳。重仪文世子。再奉东平王。空谷返逸骖。阴山响鸣鹤。振玉躧丹墀。怀芳步青阁。崇文晦已明。胶庠杂复整。弱台留折巾。沂川咏芳颖。定林去喧俗。鹿野山俟霞。香风流梵琯。泽雨散云花。楚望倾渑涤。日馆仰銮铃。已晞五云发。方照两河清。幸哉明盛世。壮矣帝王居。高门夜不柝。饮帐晓长舒。总棹金陵渚。方驾玉山阿。轻露炫珠翠。初风摇绮罗。西园抽蕙草。北沼掇芳莲。生逢永明乐。死日生之年。"
    },
    {
      "title": "奉和秋夜长",
      "poem": "秋夜长。夜长乐未央。舞袖拂花烛。歌声绕凤梁。"
    },
    {
      "title": "赠族叔卫军俭诗",
      "poem": "台曜澄华。铉岳裁峻。经天为象。丽地作镇。龙潜九泉。凤栖百仞。济弇高腾。乘箕远振。极睇金策。具览瑶图。宏踪漭邈。邃理睢盱。圣机其轸。睿想同谟。玄契寤语。幽契占符。轩迹方融。稽牧克辅。天步初阶。哲人翼主。望古连规。追循叠矩。刘挚等契。凌何迈禹。桂萌已馥。玉生而温。曰自志学。即此宾门。身无择行。口不弃言。俦襟河隧。合量衢樽。渐美中和。资心百姓。柔裕为容。齐庄以敬。仁则物安。义惟已正。冲泉如泉。镜净如镜。不器其德。有斐斯文。质超瑚琏。才逸卿云。摇笔泉泻。动咏英纷。沨乎不极。卓兮靡群。君道知人。臣玉胜务。纳揆飞声。登庸缉誉。名敭沉隐。贲发幽素。九流载清。八政允树。帝曰钦哉。朕嘉乃良。滔滔江蠡。实纪炎方。建兹赤社。俾侯南昌。受策以出。出入勤王。施之为政。实尹上京。期月而可。三年有成。人莫爱力。物不瘦情。隽张愧称。王赵惭名。息憩渠馆。式静泽宫。我求骏德。昭此困蒙。仪形里。木铎淹中。容上复礼。稷下还风。帝略时康。皇涂攸乂。乃命南昌。式补衮阙。念损辞功。鸣谦让伐。岂敢固之。王言再发。於时春暮。日焕云清。前纪文物。后发声明。逶迤冕服。有锵璁珩。公其戾止。威德惟馨。德馨伊何。如兰之宣。贞筠柚箭。润璧怀山。有荣有茂。不瘁不骞。介兹景福。君子万年。繇资律纪。望以韬传。宋翟空墨。周老徒玄。一致或禀。百行无员。永言古烈。公实兼旃。六乐毕该。五礼备贯。七训是敷。三英有粲。文整国容。武决庙算。唯旦唯公。唯公唯旦。"
    },
    {
      "title": "从武帝琅邪城讲武应诏诗",
      "poem": "治兵闻鲁策。训旅见周篇。教民良不弃。任智理恒全。白日映丹羽。赪霞文翠旃。凌山炫组甲。带水被戎船。凝葭郁摧怆。清管乍联绵。早逢文化洽。复属武功宣。愿陪玉銮右。一举扫燕然。"
    },
    {
      "title": "栖玄寺听讲毕游邸园七韵应司徒教诗",
      "poem": "道胜业兹远。心间地能隟。桂橑郁初裁。兰墀坦将辟。虚檐对长屿。高轩临广液。芳草列成行。嘉树纷如积。流风转还迳。清烟泛乔石。日汨山照红。松暎水华碧。畅哉人外赏。迟迟眷西夕。"
    },
    {
      "title": "杂体报范通直诗",
      "poem": "和璧荆山下。隋珠汉水滨。无双自昔代。有美今为邻。三楚多秀士。江上复才人。纬绡非善贾。圣德可名臣。追飞且学步。共子奉清尘。紫庭风日好。青槐枝叶新。徘徊吹楼侧。欲见心所亲。君兰蕙草。何用以书绅。"
    },
    {
      "title": "萧谘议西上夜集诗",
      "poem": "徘徊将所爱。惜别在河梁。衿袖三春隔。江山千里长。寸心无远近。边地有风霜。勉哉勤岁暮。敬矣事容光。山中殊未怿。杜若空自芳。"
    },
    {
      "title": "别王丞僧孺诗",
      "poem": "首夏实清和。馀春满郊甸。花树杂为锦。月池皎如练。如何於此时。别离言与面。留杂已郁纡。行舟亦遥衍。非君不见思。所悲思不见。"
    },
    {
      "title": "寒晚敬和何徵君点诗",
      "poem": "疏酌候冬序。间琴改秋律。如何将暮天。复值西归日。摇落迎轩牖。飞鸣乱绳荜。烟灌共深阴。风篁两萧瑟。虚堂无笑语。怀君首如疾。早轻北山赋。晚爱东皋逸。上德可润身。下泽有徐辔。"
    },
    {
      "title": "古意诗二首",
      "poem": "游禽暮知反。行人独未归。坐销芳草气。空度明月辉。嚬容入朝镜。思泪点春衣。巫山彩云没。淇上绿条稀。待君竟不至。秋雁双双飞。霜气下孟津。秋风度函谷。念君凄已寒。当轩卷罗縠。纤手废裁缝。曲鬓罢膏沐。千里不相闻。寸心郁纷蕴。况复飞萤夜。木叶乱纷纷。"
    },
    {
      "title": "奉和竟陵王郡县名诗",
      "poem": "追芳承荔浦。揖道讯虚丘。升裾临广牧。从望尽平洲。曾山临翠坂。方渠缅清流。阳台翻早茂。阴馆怀名秋。岁晏乐光弭。景仄西华收。端溪惭昔彦。测水谢前修。往食曲阜盛。今属平台游。燕棠缺初雅。郑衮息遗讴。久倾信都美。乃结茂陵俦。河间诚可咏。南海果难游。"
    },
    {
      "title": "游仙诗五首",
      "poem": "桃李不奢年。桑榆多暮节。常恐秋蓬根。连翩因风雪。习道遍槐岻。追仙度瑶碣。绿帙启真词。丹经流妙说。长河且已萦。曾山方可砺。献岁和风起。日出东南隅。凤旍乱烟道。龙驾溢云区。结赏自员峤。移燕乃方壶。金卮浮水翠。玉斝挹泉珠。徒用霜露改。终然天地俱。命驾瑶池隈。过息蠃女台。长袖何靡靡。箫管清且哀。璧门凉月举。珠殿秋风回。青鸟骛高羽。王母停玉杯。举手暂为别。千年将复来。湘元有兰芷汨吾欲南征。遗佩出长浦。举袂望增城。朱霞拂绮树。白云照金楹。五芝多秀色。作桂常冬荣。弭节且夷与。参差闻凤笙。命驾随所即。烛龙导轻镳。沙泽振寒草。弱水驾冰潮。远翔驰声响。流雪自飘飖。忽与若士遇。长举入云霄。罗绎徒有睨。蟭螟已寥寥。"
    },
    {
      "title": "诃诘四大门诗",
      "poem": "迅矣百龄。绵兹六入。出没昏疑。兴君爱习。总总予求。营营尔给。匪德曰归。唯殃斯集。贪人败类。无厌自及。昭回不希。玄墟何泣。"
    },
    {
      "title": "在家男女恶门诗",
      "poem": "在磨则磷。玉生虽坚。唯居必徙。岂曰能贤。冰开春日。兰败秋年。天教斯类。及习情迁。命符三牖。生偕十缠。兹焉遂住。忧畏方延。"
    },
    {
      "title": "大惭愧门诗",
      "poem": "兰室改蓬心。旃崖变伊草。丹青有必渝。丝皪岂常皓。曲辕且绳直。诡木遂凋藻。一篑或成山。百里倦中道。隆汉乃王臣。失楚信元保。勉矣德不孤。至言匪虚造。"
    },
    {
      "title": "努力门诗",
      "poem": "豫北二山尚有移。河中一洲亦可为。精诚必至霜尘下。意气所感金石离。有子合掌修名立。时王权发美誉垂。昔来勤心少骞堕。何不努力出忧危。胜幡法鼓萦且击。智师道众纷以驰。有生无我俨既列。无明有我孰能窥。"
    },
    {
      "title": "回向门诗",
      "poem": "悠悠九土各异形。扰据四生非一情。驱车策马殉世业。市文鬻义炫虚名。三墨纷纠殊不会。七儒委郁曾未并。吉凶尚忌及数术。取与离合实纵横。朝日夕月竟何取。投严赴火空捐生。咄嗟失道尔回驾。沔彼流水趣东瀛。"
    },
    {
      "title": "春游回文诗",
      "poem": "枝分柳塞北。叶暗榆关东。垂条逐絮转。落蕊散花丛。池莲照晓月。幔锦拂朝风。低吹杂纶羽。薄粉艳妆红。离情隔远道。叹结深闺中。"
    },
    {
      "title": "侍游方山应诏诗",
      "poem": "巡躅望登年。帐饮临秋县。日羽镜霜浔。云旗落风甸。四瀛良在目。八宇婉如见。小臣窃自嘉。预奉柏梁燕。"
    },
    {
      "title": "奉辞镇西应教诗",
      "poem": "未学谢能算。高义幸知游。留庭参辩奭。梁苑豫才邹。徘徊岁光晚。摇落江树秋。风旗萦别浦。霜琯迾遥洲。"
    },
    {
      "title": "饯谢文学离夜诗",
      "poem": "所知共歌笑。谁忍别笑歌。离轩思黄鸟。分渚薆青莎。翻情结远旆。洒泪与行波。春江夜明月。还望情如何。"
    },
    {
      "title": "和南海王殿下咏秋胡妻诗",
      "poem": "日月共为照。松筠俱以贞。佩纷甘在远。结镜待君明。且协金兰好。方愉琴瑟情。佳人忽千里。幽闺积思生。景落中轩坐。悠悠望城阙。高树升夕烟。层楼满初月。光阴非或异。山川屡难越。辍泣揜钅公姿。搔首乱云发。倾魄属徂火。摇念待方秋。凉气承宇结。明熠素阶流。三星亦虚暎。四屋惨多愁。思君如萱草。一见乃忘忧。杼轴郁不谐。契阔弥新故。朔风栏上发。寒鸟林间度。客远乏衣裘。岁晏饶霜露。参差兴别绪。依迟起离慕。愿言如可信。行迈亦云反。睇晃不告劳。瞻途宁遽远。何以淹归辙。蚕妾事春晚。送目乱前华。驰心迷旧婉。椒佩容有结。振方歧路隅。黄金徒以赋。白珪终不渝。明心良自皎。安用久踟蹰。遄车及怅巷。流日下西虞。披帷怅有望。出门迟所欲。彼美复来仪。惭颜变欣瞩。兰艾隔芳臭。泾渭分清浊。去去夫人子。请殉川之曲。"
    },
    {
      "title": "咏琵琶诗",
      "poem": "抱月如可明。怀风殊复清。丝中传意绪。花里寄春情。掩抑有奇态。凄锵多好声。芳袖幸时拂。龙门空自生。"
    },
    {
      "title": "咏幔诗",
      "poem": "幸得与珠缀。幂君之楹。月映不辞卷。风来辄自轻。每聚金炉气。时驻玉琴声。但愿置樽酒。兰釭当夜明。"
    },
    {
      "title": "药名诗",
      "poem": "重台信严敞。陵泽乃间荒。石蚕终未蠒。垣衣不可裳。秦芎留近咏。楚蘅搢远翔。韩原结神草。随庭衔夜光。"
    },
    {
      "title": "星名诗",
      "poem": "眇叹属辰移。端忧临岁永。久惭入汉客。每愧遵河影。仙羽诚不退。蓬襟良未整。谁谓无正心。大陵有霜颖。"
    },
    {
      "title": "奉和月下诗",
      "poem": "雕云度绮钱。香风入珠网。独知此夜月。依迟慕神赏。"
    },
    {
      "title": "咏池上梨花诗",
      "poem": "翻阶没细草。集水间疏萍。芳春照流雪。深夕映繁星。"
    },
    {
      "title": "咏梧桐诗",
      "poem": "骞凤影层枝。轻虹镜殿绿。岂斁龙门幽。直慕瑶池曲。"
    },
    {
      "title": "咏女萝诗",
      "poem": "幂女萝草。蔓衍旁松枝。含烟黄且绿。因风卷复垂。"
    },
    {
      "title": "移席琴室应司徒教诗",
      "poem": "雪崖似留月。萝径若披云。潺湲石溜写。绵蛮山雨闻。"
    },
    {
      "title": "抄众书应司徒教诗",
      "poem": "说礼固多才。惇诗信为善。岩笥发仙华。金縢开碧篆。"
    },
    {
      "title": "奉和代徐诗二首",
      "poem": "自君之出矣。芳藇绝瑶卮。思君如形影。寝兴未曾离。自君之出矣。金炉香不燃。思君如明烛。中宵空自煎。"
    },
    {
      "title": "拟古诗二首",
      "poem": "花蒂今何在。亦是林下生。何当垂双髻。团扇云间明。镜台今何在。寸身正相随。何当碎联玉。云上璧已亏。"
    },
    {
      "title": "四色咏",
      "poem": "赤如城霞起。青如松雾澈。黑如幽都云。白如瑶池雪。"
    },
    {
      "title": "离合赋物为咏咏火",
      "poem": "冰容惭远鉴。水质谢明晖。是照相思夕。早望行人归。"
    },
    {
      "title": "后园作回文诗",
      "poem": "斜峰绕径曲。耸石带山连。花馀拂戏鸟。树密隐鸣蝉。"
    },
    {
      "title": "双声诗",
      "poem": "园蘅眩红花。湖荇燡黄华。回鹤横淮翰。远越合云霞。"
    },
    {
      "title": "代五杂组诗",
      "poem": "五杂组。庆云发。往复还。经天月。不获已。生胡越。"
    },
    {
      "title": "奉和纤纤诗",
      "poem": "两头纤纤绮上纹。半白半黑鹪翔群。腷腷膊膊乌迷曛。磊磊落落玉石分。"
    }
  ],
  "孔稚珪": [
    {
      "title": "白马篇",
      "poem": "骥子跼且鸣。铁阵与云平。汉家嫖姚将。驰突匈奴庭。少年斗猛气。怒发为君征。雄戟摩白日。长剑断流星。早出飞狐塞。晚泊楼烦城。虏骑四山合。胡尘千里惊。嘶笳振地响。吹角沸天声。左碎呼韩阵。右破休屠兵。横行绝漠表。饮马瀚海清。陇树枯无色。沙草不常青。勒石燕然道。凯归长安亭。县官知我健。四海谁不倾。但使强胡灭。何须甲第成。当今丈夫志。独为上古英。"
    },
    {
      "title": "白纻歌",
      "poem": "山虚钟磬彻。"
    },
    {
      "title": "旦发青林诗",
      "poem": "孤征越清江。游子悲路长。二旬倏已满。三千眇未央。草杂今古色。严留冬夏霜。寄怀中山旧。举酒莫相忘。"
    },
    {
      "title": "游太平山诗",
      "poem": "石险天貌分。林交日容缺。阴涧落春荣。寒严留夏雪。"
    },
    {
      "title": "酬张长史诗",
      "poem": "同贫清风馆。共素白云室。"
    }
  ],
  "张融": [
    {
      "title": "白日歌",
      "poem": "序曰：悬象著明。莫大於日月。而彼日月。不能不谢。固知无准。衰为盛之终。盛为衰之始。故为白日歌。白日白日。舒天昭晖。数穷则尽。盛满则衰。"
    },
    {
      "title": "箫史曲",
      "poem": "引响犹天外。吟声似地中。戴胜噪落景。龙歕清霄风。"
    },
    {
      "title": "忧且吟",
      "poem": "鸣琴当春夜。春夜当鸣琴。羁人不及乐。何似千里心。"
    },
    {
      "title": "别诗",
      "poem": "白云山上尽。清风松下歇。欲识离人悲。孤台见明月。"
    },
    {
      "title": "赠何点诗",
      "poem": "惜哉何居士。薄暮遘荒淫。"
    }
  ],
  "谢朓": [
    {
      "title": "元会曲",
      "poem": "二仪启昌历。三阳应庆期。珪贽纷成序。鞮译憬来思。分阶赩组练。充庭罗翠旗。觞流白日下。吹溢景云滋。天仪穆藻殿。万寿皇基。"
    },
    {
      "title": "郊祀曲",
      "poem": "六宗禋配岳。五畤奠甘泉。整跸游九阙。清箫开八埏。锵锵玉銮动。溶溶金障旋。郊宫光已属。升柴礼既虔。福响灵之集。南岳固斯年。"
    },
    {
      "title": "钧天曲",
      "poem": "高宴颢天台。置酒迎风观。笙镛礼百神。钟石动云汉。瑶堂琴瑟惊。绮席舞衣散。威凤来参差。玄鹤起凌乱。已庆明庭乐。讵惭南风弹。"
    },
    {
      "title": "入朝曲",
      "poem": "江南佳丽地。金陵帝王州。逶迤带绿水。迢递起朱楼。飞甍夹驰道。垂杨荫御沟。凝笳翼高盖。叠鼓送华辀。献纳云台表。功名良可收。"
    },
    {
      "title": "出藩曲",
      "poem": "云枝紫微内。分组承明阿。飞艎溯极浦。旌节去关河。眇眇苍山色。沈沈寒水波。铙音巴渝曲。箫鼓盛唐歌。夫君迈惟德。江汉仰清和。"
    },
    {
      "title": "样猎曲",
      "poem": "凝霜冬十月。杀盛凉飙衷。原泽旷千里。腾骑纷往来。平罝望烟合。烈火从风回。殪兽华容浦。张乐荆山台。虞人昔有谕。明明时戒哉。"
    },
    {
      "title": "从戎曲",
      "poem": "选旅辞轘辕。弭节赴河源。日起霜戈照。风回连骑翻。红尘朝夜合。黄沙万里昏。寥戾清笳转。萧条边马烦。自勉辍耕愿。征役去何言。"
    },
    {
      "title": "送远曲",
      "poem": "北梁辞欢宴。南浦送佳人。方衢控龙马。平路骋朱轮。琼筵妙舞绝。桂席羽觞陈。白云丘陵远。山川时未因。一为清吹激。潺湲伤别巾。"
    },
    {
      "title": "登山曲",
      "poem": "天明开秀崿。澜光媚碧堤。风荡飘莺乱。云行芳树低。暮春春服美。游驾凌丹梯。升峤既小鲁。登峦且怅齐。王孙尚游衍。蕙草正萋萋。"
    },
    {
      "title": "泛水曲",
      "poem": "玉露沾翠叶。金凤鸣素枝。罢游平乐苑。泛鹢昆明池。旌旗散容裔。箫管吹参差。日晚厌遵渚。采菱赠清漪。百年如流水。寸心宁共知。"
    },
    {
      "title": "江上曲",
      "poem": "易阳春草出。踟蹰日已暮。莲叶尚田田。淇水不可渡。愿子淹桂舟。时同千里路。千里既相许。桂丹复容与。江上可采菱。清歌共南楚。"
    },
    {
      "title": "蒲生行",
      "poem": "蒲生广湖边。托身洪波侧。春露惠我泽。秋霜缛我色。根叶从风浪。常恐不永植。摄生各有命。岂云智与力。安得游云上。与尔同羽翼。"
    },
    {
      "title": "咏邯郸故才人嫁为厮养卒妇",
      "poem": "生平宫阁里。出入侍丹墀。开笥方罗縠。窥镜比蛾眉。初别意未解。去久日生悲。憔悴不自识。娇羞馀故姿。梦中忽仿佛。犹言承宴私。"
    },
    {
      "title": "同沈右率诸公赋鼓吹曲名二首",
      "poem": "芳树早玩华池阴。复影沧洲枻。椅柅芳若斯。葳蕤纷可结。霜下桂枝销。怨与飞蓬折。不厕玉盘滋。谁怜终委绝。临高台千里常思归。登台临绮翼。才见孤鸟还。未辨连山极。四面动清风。朝夜起寒色。谁知倦游者。嗟此故乡忆。"
    },
    {
      "title": "秋竹曲",
      "poem": "娟绮窗北。结根未参差。从风既袅袅。映日颇离离。欲求枣下吹。别有江南枝。但能凌白雪。贞心荫曲池。"
    },
    {
      "title": "曲池之水",
      "poem": "缓步遵莓渚。披衿待蕙风。芙蕖舞轻带。苞笋出芳丛。浮云自西北。江海思无穷。鸟去能传响。见我绿琴中。"
    },
    {
      "title": "同谢谘议咏铜爵台",
      "poem": "繐帏飘井干。樽酒若平生。郁郁西陵树。讵闻歌吹声。芳襟染泪迹。婵娟空复情。玉座犹寂寞。况乃妾身轻。"
    },
    {
      "title": "永明乐十首",
      "poem": "帝图开九有。皇风浮四溟。永明一为乐。咸池无复灵。民和礼乐富。世清歌颂徽。鸿名轶卷领。称首迈垂衣。朱台郁相望。青槐纷驰道。秋云湛甘露。春风散芝草。龙楼日月照。淄馆风云清。储光温似玉。藩度式如琼。化洽鳀海君。恩变龙庭长。西北骛环裘。东南尽龟象。出车长洲苑。选族朝夕川。络络结云骑。奕奕泛戈船。燕驷游京洛。赵服丽有辉。清歌留上客。妙舞送将归。实相薄五礼。妙花开六尘。明祥已玉烛。宝瑞亦金轮。生蔑萝性。身与嘉惠隆。飞缨入华殿。屣步出重宫。彩凤鸣朝阳。玄鹤舞清商。瑞此永明曲。千载为金皇。"
    },
    {
      "title": "同王主簿有所思",
      "poem": "佳期期未归。望望下鸣机。徘徊东陌上。月出行人稀。"
    },
    {
      "title": "铜雀悲",
      "poem": "落日高城上。馀光入繐帷。寂寂深松晚。宁知琴瑟悲。"
    },
    {
      "title": "玉阶怨",
      "poem": "夕殿下珠帘。流萤飞复息。长夜缝罗衣。思君此何极。"
    },
    {
      "title": "金谷聚",
      "poem": "渠碗送佳人。玉杯邀上客。车马一东西。别后思今夕。"
    },
    {
      "title": "王孙游",
      "poem": "绿草蔓如丝。杂树红英发。无论君不归。君归芳已歇。"
    },
    {
      "title": "侍宴华光殿曲水奉敕为皇太子作诗",
      "poem": "旁求邃古。逖听鸿名。大宝曰位。得一为贞。朱祶叶祉。绿字摛英。升配同贯。进让殊声。大横将属。会昌已命。国步中徂。宸居膺庆。玺剑先传。龟玉增映。宗尧有绪。复禹无竞。礼行郊社。人神受职。宝郊山川。鳞羽变色。玄塞北靡。丹徼南极。浮毳驾风。非泳非陟。能官民秀。利建天跗。枵鹑列野。营绛分区。论思帝则。献纳宸枢。麟趾方定。鹈翼谁濡。西京蔼蔼。东都济济。秋祓濯流。春禊浮醴。初吉云献。上除方启。昔驾阳颖。今帐云陛。嘉乐旧矣。芳宴在斯。载留神瞩。有睟天仪。龙精已映。威仰未移。叶依黄鸟。花落春池。高殿弘敞。禁林稠密。青磴崛起。丹楼间出。翠葆随风。金戈动日。惆怅清管。徘徊轻佾。灞浐入筵。河淇流阼。海若来往。觞肴沿溯。欢饫有终。清光欲暮。轻貂回首。华组徐步。登贤博望。献赋清漳。汉贰称敏。魏两垂芳。监抚有则。匕鬯无方。瞻言守器。永愧元良。"
    },
    {
      "title": "三日侍华光殿曲水宴代人应诏诗",
      "poem": "群分未辨。《类聚》兹式。天眷休明。且求至德。御繁实简。制动惟默。官府百王。衣裳万国。中叶遭闵。副内多违。悠悠灵贶。爰有适归。於昭睿后。抚运天飞。凝居中县。神动外畿。悬象著明。离光乃位。我有储德。徽猷渊备。长寿察书。龙楼回辔。重道上庠。行遵儒肆。朝阳有干。布叶萋萋。思皇威矣。鹓羽高栖。出驰先辂。入秉介珪。瞻秦望井。建鲁分奎。求贤每劳。得士方逸。有觉斯顺。无文咸秩。万箱惟重。百鍰载恤。屈草戒谀。阶蓂纪日。文教已肃。武节既驰。荣光可照。合璧如规。载怀姑射。尚想瑶池。濯龙乃饰。天渊在斯。作乐顺动。实符时义。上春初吉。亦留渊寄。红树岩舒。青莎水被。雕梁虹拖。云甍鸟跂。高悬甲帐。周褰黼帷。长筵列陛。激水旋墀。浮醪聚蚁。灵蔡呈姿。河宗跃踢。海介夔跜。弱腕纤腰。迁延妙舞。秦筝赵瑟。殷勤促柱。降席连緌。称觞接武。稽首万年。献兹多祜。天地既成。泉流既清。薄暮沾幸。属奉文明。将标齐配。刻扫秦京。愿驰龙漠。饮马悬旌。"
    },
    {
      "title": "三日侍宴曲水代人应诏诗",
      "poem": "神理内寂。机象外融。遗情汾水。垂冕鸿宫。树以司牧。匪我求蒙。徒勤日用。谁契玄功。往晦必明。来硕资蹇。於皇克圣。时乘御辩。宝历载晖。瑶光重践。昭昭旧物。熙熙迁善。当宁日昃。求衣未明。抵璧焚翠。销剑隳城。九畴式序。三辟载清。虞箴罔阙。矇奏传声。丽景则春。仪方在震。重圣积厚。金式琼润。天爵必谐。王蔬咸荩。譬诸华霍。惟邦之镇。正朔葱瀚。冠冕卬越。争长明堂。相超魏阙。龟蒙南荐。环裘西发。巢阁易窥。驯庭难。上巳惟昔。于彼禊流。祓秽河浒。张乐春畴。既停龙驾。亦泛凫舟。灵宫备矣。无待兹游。初莺命晓。朝霞开夜。饰陛道源。回伊流灞。极望天渊。曲阻亭榭。间馆岩敞。长廊水架。金觞摇荡。玉俎推移。筵浮水豹。席扰云螭。寥亮琴瑟。嗷咷埙篪。欢兹广燕。穆穆天仪。周道如砥。康衢载直。徒愧玄黄。负恩无力。华轓徒驾。长缨未饰。相彼失晨。宁忘鼓翼。"
    },
    {
      "title": "游山诗",
      "poem": "托养因支离。乘间遂疲蹇。语默良未寻。得丧云谁辩。幸莅山水都。复值清冬缅。凌厓必千仞。寻谿将万转。坚崿既峻赠。回流复宛澶。杳杳云窦深。渊渊石溜浅。傍眺郁篻簩。还望森柟楩。荒隩被莎。崩壁带苔藓。鼯狖叫层嵁。鸥凫戏沙衍。触赏聊自观。即趣咸己展。经目惜所遇。前路欣方践。无言蕙草歇。留垣芳可搴。尚子时未归。邴生思自免。永志昔所钦。胜迹今能选。寄言赏心客。得性良为善。"
    },
    {
      "title": "游敬亭山诗",
      "poem": "兹山亘百里。合沓与云齐。隐沦既已托。灵异居然栖。上干蔽白日。下属带回谿。交藤荒且蔓。樛枝耸复低。独鹤方朝唳。饥鼯此夜啼。渫云已漫漫。夕雨亦凄凄。我行虽纡组。兼得寻幽蹊。缘源殊未极。归径窅如迷。要欲追奇趣。即此陵丹梯。皇恩竟已矣。兹理庶无暌。"
    },
    {
      "title": "将游湘水寻句溪诗",
      "poem": "既从陵阳钓。挂鳞骖亦螭。方寻桂水源。谒帝苍山垂。辰哉且未会。乘景弄清漪。瑟汨泻长淀。潺湲赴两岐。轻苹上靡靡。杂石下离离。寒草分花映。戏鲔乘空移。兴以暮秋月。清霜落素枝。鱼鸟余方玩。缨緌君自縻。及兹畅怀抱。山川长若斯。"
    },
    {
      "title": "游东田诗",
      "poem": "戚戚苦无悰。携手共行乐。寻云陟累榭。随山望菌阁。远树暧阡阡。生烟纷漠漠。鱼戏新荷动。鸟散馀花落。不对芳春酒。还望青山郭。"
    },
    {
      "title": "答王世子诗",
      "poem": "飞雪天山来。飘聚绳棂外。苍云暗九重。北风吹万籁。有酒招亲朋。思与清颜会。熊席惟尔安。羔裘岂吾带。公子不垂堂。谁肯怜萧艾。"
    },
    {
      "title": "答张齐兴诗",
      "poem": "荆山嵸百里。汉广流无极。北驰星斗正。南望朝云色。川隰同幽快。冠冕异今昔。子肃两岐功。我滞三冬职。谁知京洛念。仿佛昆山侧。向夕登城濠。潜池隐复直。地回闻遥蝉。天长望归翼。清文忽景丽。思泉纷宝饰。勿言修路阻。勉子康衢力。曾厓寂且寥。归轸逝言陟。"
    },
    {
      "title": "暂使下都夜发新林至京邑赠西府同僚诗",
      "poem": "大江流日夜。客心悲未央。徒念关山近。终知返路长。秋河曙耿耿。寒渚夜苍苍。引领见京室。宫雉正相望。金波丽鳷鹊。玉绳低建章。驱车鼎门外。思见昭丘阳。驰晖不可接。何况隔两乡。风云有鸟路。江汉限无梁。常恐鹰隼击。时菊委严霜。寄言罻罗者。寥廓已高翔。"
    },
    {
      "title": "酬王晋安德元诗",
      "poem": "稍稍枝早劲。涂涂露晚晞。南史荣橘柚。宁知鸿雁飞。拂雾朝青阁。日旰坐彤闱。怅望一途阻。参差百虑依。春草秋更绿。公子未西归。谁能久京洛。缁尘染素衣。"
    },
    {
      "title": "郡内高斋閒望答吕法曹诗",
      "poem": "结构何迢遰。旷望极高深。窗中列远岫。庭际俯乔林。日出众鸟散。山暝孤猿吟。已有池上酌。复此风中琴。非君美无度。孰为劳寸心。惠而能好我。问以瑶华音。若遗金让步。见就玉山岑。"
    },
    {
      "title": "在郡卧病呈沈尚书诗",
      "poem": "淮扬股肱守。高卧犹在兹。况复南山曲。何异幽栖时。连阴盛农节。笞笠聚东菑。高阁常昼掩。荒阶少诤辞。珍簟清夏室。轻扇动凉飔。嘉鲂聊可荐。绿蚁方独持。夏李沈朱实。秋藕折轻丝。良辰竟何许。夙昔梦佳期。坐啸徒可积。为邦岁已期。弦歌终莫取。抚机令自嗤。"
    },
    {
      "title": "别王丞僧孺诗",
      "poem": "首夏实清和。馀春满郊甸。花树杂为锦。月池皎如练。如何当此时。别离言与宴。留郁已郁纡。行舟亦遥衍。非君不见思。所悲思不见。"
    },
    {
      "title": "同羁夜集诗",
      "poem": "积念隔炎凉。骧言始今夕。已对浊尊酒。复此故乡客。霜月始流砌。寒蛸早吟隙。幸藉京华游。边城燕良席。樵采咸共同。荆莎聊可藉。恐君城阙人。安能久松柏。"
    },
    {
      "title": "新亭渚别范零陵云诗",
      "poem": "洞庭张乐地。潇湘帝子游。云去苍梧野。水还江汉流。停骖我怅望。辍棹子夷犹。广平听方籍。茂陵将见求。心事俱已矣。江上徒离忧。"
    },
    {
      "title": "忝役湘州与宣城吏民别诗",
      "poem": "弱龄倦簪履。薄晚忝华奥。閒沃尽地区。山泉谐所好。幸遇昌化穆。惇俗罕惊暴。四时从偃息。三省无侵冒。下车遽暄席。纡服始黔灶。荣辱未遑敷。德礼何由导。汨徂奉南岳。兼秩典邦号。疲马方云驱。铅刀安可操。遗惠良寂寞。恩灵亦匪报。桂水日悠悠。结言幸相劳。吐纳贻尔和。穷通勖所蹈。"
    },
    {
      "title": "怀故人诗",
      "poem": "芳洲有杜若。可以赠佳期。望望忽超远。何由见所思。行行未千里。山川已间之。离居方岁月。故人不在兹。清风动帘夜。孤月照窗时。安得同携手。酌酒赋新诗。"
    },
    {
      "title": "始之宣城郡诗",
      "poem": "下帷阙章句。高谈愧名理。疏散谢公卿。萧条依掾史。簪发逢嘉惠。教义承君子。心迹苦未并。忧欢将十祀。幸沾云雨庆。方辔参多士。振鹭徒追飞。群龙难隶齿。烹鲜止贪兢。共治属廉耻。伊余昧损益。休用只千里。解剑北宫朝。息驾南川涘。宁希广平咏。聊慕华阴市。弃置宛洛游。多谢金门里。招招漾轻楫。行行趋岩趾。江海虽未从。山林於此始。"
    },
    {
      "title": "之宣城郡出新林浦向板桥诗",
      "poem": "江路西南永。归流东北骛。天际识归舟。云中辨江树。旅思倦摇摇。孤游昔已屡。既欢怀禄情。复协沧洲趣。嚣尘自兹隔。赏心於此遇。虽无玄豹姿。终隐南山雾。"
    },
    {
      "title": "休沐重还丹阳道中诗",
      "poem": "薄游第从告。思闲愿罢归。还卬歌赋似。休汝车骑非。灞池不可别。伊川难重违。汀葭稍靡靡。江菼复依依。田鹄还相叫。沙鸨忽争飞。云端楚山见。林表吴岫微。试与征徒望。乡泪尽沾衣。赖此盈樽酌。含景望芳菲。问我劳何事。沾沐仰青徽。志狭轻轩冕。恩甚恋闺闱。岁华春有酒。初服偃郊扉。"
    },
    {
      "title": "京路夜发诗",
      "poem": "扰扰整夜装。肃肃戒徂两。晓星正寥落。晨光复泱漭。犹沾馀露团。稍见朝霞上。故乡邈已敻。山川修且广。文奏方盈前。怀人去心赏。敕躬每跼蹐。瞻恩惟震荡。行矣倦路长。无由税归鞅。"
    },
    {
      "title": "晚登三山还望京邑诗",
      "poem": "灞涘望长发。河阳视京县。白日丽飞甍。参差皆可见。馀霞散成绮。澄江静如练。喧鸟覆春洲。杂英满芳甸。去矣方滞淫。怀哉罢欢宴。佳期怅何许。泪下如流霰。有情知望乡。谁能鬒不变。"
    },
    {
      "title": "始出尚书省诗",
      "poem": "惟昔逢休明。十载朝云陛。既通金闺籍。复酌琼筵醴。宸景厌昭临。昏风沦继体。纷虹乱朝日。浊河秽清济。防口犹宽政。餐荼更如荠。英兖畅人谋。文明固天启。青精翼紫。黄旗映朱邸。还睹司隶章。复见东都礼。中区咸已泰。轻生谅昭洒。趋事辞宫阙。载笔陪旌棨。邑里向疏芜。寒流自清泚。衰柳尚沈沈。凝露方泥泥。零落悲友朋。欢娱燕兄弟。既秉丹石心。宁流素丝涕。因此得萧散。垂竿深涧底。"
    },
    {
      "title": "直中书省诗",
      "poem": "紫殿肃阴阴。彤庭赫弘敞。风动万年枝。日华承露掌。玲珑结绮钱。深沉映朱网。红药当阶翻。苍苔依砌上。兹言翔凤池。鸣佩多清响。信美非吾室。中园思偃仰。朋情以郁陶。春物方骀荡。安得凌风翰。聊恣山泉赏。"
    },
    {
      "title": "观朝雨诗",
      "poem": "朔风吹飞雨。萧条江上来。既洒百常观。复集九成台。空濛如薄雾。散漫似轻埃。平明振衣坐。重门犹未开。耳目暂无扰。怀古信悠哉。戢翼希骧首。乘流畏曝鳃。动息无兼遂。歧路多徘徊。方同战胜者。去翦北山莱。"
    },
    {
      "title": "宣城郡内登望诗",
      "poem": "借问下车日。匪直望舒圆。寒城一以眺。平楚王苍然。山积陵阳阻。溪流春谷泉。威纡距遥甸。巉嵒带远天。切切阴风暮。桑柘起寒烟。怅望心已极。惝恍魂屡迁。结发倦为旅。平生早事边。谁规鼎食盛。宁要狐白鲜。方弃汝南诺。言税辽东田。"
    },
    {
      "title": "冬日晚郡事隙诗",
      "poem": "案牍时间暇。偶坐观卉木。飒飒满池荷。翛翛荫窗竹。檐隙自周流。房栊闲且肃。苍翠望寒山。峥嵘瞰平陆。已惕慕归心。复伤千里目。风霜旦夕甚。蕙草无芬馥。云谁美笙簧。孰是厌薖轴。愿言税逸驾。临潭饵秋菊。"
    },
    {
      "title": "高斋视事诗",
      "poem": "馀雪映青山。寒雾开白日。暧暧江村见。离离海树出。披衣就清盥。凭轩方秉笔。列俎归单味。连驾止容膝。空为大国忧。纷诡谅非一。安得扫蓬迳。锁吾愁与疾。"
    },
    {
      "title": "冬绪羁怀示萧谘议虞田曹刘江二常侍诗",
      "poem": "去国怀丘园。入远滞城阙。寒灯耿宵梦。清镜悲晓发。风草不留霜。冰池共如月。寂寞此閒帷。琴尊任所对。客念坐婵媛。年华稍庵薆。夙慕云泽游。共奉荆台绩。一听春莺喧。再视秋虹没。疲骖良易返。恩波不可越。谁慕临淄鼎。常希茂陵渴。依隐幸自从。求心果芜昧。方轸归与愿。故山芝未歇。"
    },
    {
      "title": "落日怅望诗",
      "poem": "昧旦多纷喧。日晏未遑舍。落日馀清阴。高枕东窗下。寒槐渐如束。秋菊行当把。借问此何时。凉风怀朔马。已伤慕归客。复思离居者。情嗜幸非多。案牍偏为寡。既乏琅琊政。方憩洛阳社。"
    },
    {
      "title": "赛敬亭山庙喜雨诗",
      "poem": "夕帐怀椒糈。蠲景洁膋芗。登秋虽未献。望岁伫年祥。潭渊深可厉。狭邪车未方。朦胧度绝限。山没见林堂。秉玉朝群帝。樽桂迎东皇。排云接虬盖。蔽日下霓裳。会舞纷瑶席。安歌绕凤梁。百味芬绮帐。四座沾羽觞。福被延民泽。乐极思故乡。登山骋归望。原雨晦茫茫。胡宁昧千里。解佩拂山庄。"
    },
    {
      "title": "赋贫民田诗",
      "poem": "假遇非将迎。靖共延殊庆。中岁历三台。旬月典帮政。曾是共治情。敢忘恤贫病。将无富教礼。孰有知方性。敦本抑工商。均业省兼并。察壤见泉脉。觇星视农正。黍稷缘高殖。穱徐即卑盛。旧埒新塍分。青苗白水映。遥树匝清阴。连山周远净。即此风云佳。孤觞聊可命。既微三载道。庶藉两歧咏。俾尔仓廪实。余从谷口郑。"
    },
    {
      "title": "移病还园示亲属诗",
      "poem": "疲策倦人世。敛性就幽蓬。停琴伫凉月。灭烛听归鸿。凉薰乘暮晰。秋华临夜空。叶低知露密。崖断识云重。折荷葺寒袂。开镜眄衰容。海暮腾清气。河关秘栖冲。烟衡时未歇。芝兰去相从。"
    },
    {
      "title": "治宅诗",
      "poem": "结宇夕阴街。荒幽横九曲。迢递南川阳。迤逦西山足。辟馆临秋风。敞窗望寒旭。风碎池中荷。霜翦江南菉。既无东都金。且税东皋粟。"
    },
    {
      "title": "秋夜讲解诗",
      "poem": "四缘去谁肇。七识习未央。沈沈倒营魄。苦荫蹙愁肠。琴瑟徒烂熳。姱容空满堂。春颜遽几日。秋垄终茫茫。孰云济沉溺。假愿托津梁。惠唱摛泉涌。妙演发金相。空有定无执。宾实固相忘。自来乘首夏。及此申暮霜。云物清晨景。衣巾引夕凉。风振蕉荙裂。霜下梧楸伤。六龙且无借。三相宁久长。何时接灵应。及子同舟航。"
    },
    {
      "title": "春思诗",
      "poem": "茹谿发春水。阰山起朝日。兰色望已同。萍际转如一。巢燕声上下。黄鸟弄俦匹。边郊阻游衍。帮人盈契阔。梦寐借假簧。思归赖倚瑟。幽念渐郁陶。山楹永为室。"
    },
    {
      "title": "秋夜诗",
      "poem": "秋夜促织鸣。南邻捣衣急。思君隔九重。夜夜空伫立。北窗轻幔垂。西户月光入。何知白露下。坐视阶前湿。谁能长分居。秋尽冬复及。"
    },
    {
      "title": "咏风诗",
      "poem": "徘徊发红萼。葳蕤动绿葹。垂杨低复举。新萍合且离。步檐行袖靡。当户思襟披。高响飘歌吹。相思子未知。时拂孤鸾镜。星鬓视参差。"
    },
    {
      "title": "咏竹诗",
      "poem": "窗前一丛行。青翠独言奇。南条交北叶。新笋离故枝。月光疏已密。风来起复垂。青扈飞不碍。黄口得相窥。但恨从风箨。根株长别离。"
    },
    {
      "title": "咏落梅诗",
      "poem": "新叶初冉冉。初芷新霏霏。逢君后园宴。相随巧笑归。亲劳君玉指。摘以赠南威。用持插云髻。悲翠比光辉。日暮长零落。君恩不可追。"
    },
    {
      "title": "咏墙北栀子诗",
      "poem": "有美当阶树。霜露未能移。金蕡发朱采。映日以离离。幸赖夕阳下。馀景及西枝。还思照绿水。君阶无曲池。馀荣未能已。晚实犹见奇。复留倾筐德。君恩信未赀。  谢朓"
    },
    {
      "title": "奉和竟陵王同沈右率过刘先生墓诗",
      "poem": "嘉树因枝条。琢玉良可宝。若人陵曲台。垂帷茂渊道。善诱宗学原。鸣钟霁幽抱。仁焉徂宛洛。清徽夜何早。岁晚结松阴。平原乱秋草。不有至言扬。终滞西山老。"
    },
    {
      "title": "和何议曹郊游诗二首",
      "poem": "春心澹容与。挟弋步中林。朝光映红萼。微风吹好音。江垂得清赏。山际果幽寻。未尝远离别。知此惬归心。流溯终靡已。嗟行方至今。江皋倦游客。薄暮怀归者。扬舲浮大川。惆怅至日下。霍靡青莎被。潺湲石溜泻。寄语持笙簧。舒忧愿自假。归途岂难涉。翻同江上夏。"
    },
    {
      "title": "和刘西曹望海台诗",
      "poem": "沧波不可望。望极与天平。往往孤山映。处处春云生。差池远雁没。飒沓群凫惊。嚣尘及簿领。弃舍出重城。临川徒可羡。结网庶时营。"
    },
    {
      "title": "和宋记室省中诗",
      "poem": "落日飞鸟还。忧来不可极。竹树澄远阴。云霞成异色。怀归欲乘电。瞻言思解翼。清扬婉禁居。秘此文墨职。无叹阻琴尊。相从伊水侧。"
    },
    {
      "title": "和王著作融八公山诗",
      "poem": "二别阻汉坻。双崤望河澳。兹岭复巑岏。分区奠淮服。东限琅琊台。西距孟诸陆。阡眠起杂树。檀栾荫修行。日隐涧疑空。云聚岫如复。出没眺楼雉。远近送春目。戎州昔乱华。素景沦伊谷。阽危赖宗衮。微管寄明牧。长蛇固能翦。奔鲸自此曝。道峻芳尘流。业遥年运倏。平生仰令图。吁嗟命不淑。浩荡别亲知。连翩戒征轴。再远馆娃宫。两去河阳谷。风烟四时犯。霜雨朝夜沐。春秀良已凋。秋场庶能筑。"
    },
    {
      "title": "和伏武昌登孙权故城诗",
      "poem": "炎灵遗剑玺。当途骇龙战。圣期缺中壤。霸功兴宇县。鹊起登吴台。凤翔陵楚甸。衿带穷岩险。帷帟尽谋选。北拒溺骖镳。西龛收组练。江海既无波。俯仰流英盼。裘冕类禋郊。卜揆崇离殿。钓台临讲阅。樊山开广燕。文物共葳蕤。声明且葱倩。三光厌分景。书轨欲同荐。参差世祀忽。寂寞市朝变。舞馆识馀基。歌梁想遗啭。故林衰木平。荒池秋草遍。雄图怅若兹。茂宰深遐眷。幽客滞江皋。从赏乖缨弁。清卮阻献酬。良书限闻见。幸藉芳音多。多承风采馀绚。于役倘有期。鄂渚同游衍。"
    },
    {
      "title": "夏始和刘潺陵诗",
      "poem": "威仰弛苍郊。龙曜表皇隰。春色卷遥甸。炎光丽近邑。白苹望已骋。缃荷纷可袭。徒愿尺波旋。终怜寸景戢。对窗斜日过。洞幌鲜飙入。浮云去欲穷。暮鸟飞相及。柔翰缜芳尘。清源非易揖。回江难绝济。云谁畅伫立。良宰勖夜渔。出入事朝汲。积羽余既裳。更赋子盈粒。椅梧何必零。归来共栖集。"
    },
    {
      "title": "新治北窗和何从事诗",
      "poem": "国小暇日多。民淳纷务屏。辟牖期清旷。开帘候风景。泱泱日照溪。团团云去岭。岧峣兰橑峻。骈阗石路整。池北树如浮。竹外山犹影。自来弥弦望。及君临箕颍。清文蔚且咏。微言超已领。不见城壕侧。思君朝夕顷。回舟方在辰。何以慰延颈。"
    },
    {
      "title": "和王主簿季哲怨情诗",
      "poem": "掖庭聘绝国。长门失欢宴。相逢咏蘼芜。辞宠悲团扇。花丛乱数蝶。风帘入双燕。徒使春带赊。坐惜三红妆变。平生一顾重。宿昔千金贱。故人心尚尔。故心人不见。"
    },
    {
      "title": "和徐都曹出新亭渚诗",
      "poem": "宛洛佳遨游。春色满皇州。结轸青郊路。回瞰苍江流。日华川上动。风光草际浮。桃李成蹊径。桑榆荫道周。东都已俶载。言发望绿畴。"
    },
    {
      "title": "和刘中书绘入琵琶峡望积布矶诗",
      "poem": "昔余侍君子。历此游荆汉。山川隔旧赏。朋僚多雨散。图南矫风翮。曾非息短翰。移疾覯新篇。披衣起渊玩。惆怅怀昔践。仿佛得殊观。赪紫共彬駮。云锦相凌乱。奔星上未穷。惊雷下将半。回潮渍崩树。轮囷轧倾岸。岩筱或傍翻。石菌芜修干。澄澄明浦媚。衍衍清风烂。江潭良在目。怀贤兴累叹。岁暮不我期。淹留绝岩畔。"
    },
    {
      "title": "和萧中庶直石头诗",
      "poem": "九河亘积岨。三嵏郁旁眺。皇州总地德。回江款岩徼。井干赩苍林。云甍蔽层峤。川霞旦上薄。山光晚馀照。翔集乱归飞。虹霓纷引曜。君子奉神略。瞰迥凭重峭。弹冠已籍甚。升车益英妙。功存汉册书。荣并周庭燎。汲疾移偃息。董园倚谈笑。麾旆一悠悠。谦姿光且劭。燕嘉多暇日。兴文起渊调。曰余厕鳞羽。灭影从渔钓。泽渥资投分。逢迎典待诏。咏沼邈含毫。专城空坐啸。徒惭皇鉴揆。终延曲士诮。方追隐沦诀。偶解金丹要。若偶巫咸招。帝阍良可叫。"
    },
    {
      "title": "和王长史卧病诗",
      "poem": "崥岫款崇崖。派别朝洪河。兔园文雅盛。章台冠盖多。渊襟眷睿岳。燮赞动甿歌。顾影惭騑服。载笔旅江沱。缟衣分可献。琴言暧已和。青皋向还色。春润视生波。岩垂变好鸟。松上改陈萝。日与岁眇邈。归恨积蹉跎。愿缉吴山杜。宁袂楚池荷。清风岂孤劭。功遂怀曾阿。勿药良有畅。荏苒芳未过。幸留清尊味。言藉故田莎。"
    },
    {
      "title": "和江丞北戍琅邪城诗",
      "poem": "春城丽白日。阿阁跨层楼。苍江忽渺渺。驱马复悠悠。京洛多尘雾。淮济未安流。岂不思抚剑。惜哉无轻舟。夫君良自勉。岁暮勿淹留。"
    },
    {
      "title": "和沈祭酒行园诗",
      "poem": "清淮左长薄。荒径隐高蓬。回潮旦夕上。寒渠左右通。霜畦纷绮错。秋町郁蒙茸。环梨县已紫。珠榴折且红。君有栖心地。伊我欢既同。何用甘泉侧。玉树望青葱。"
    },
    {
      "title": "奉和随王殿下诗十六首",
      "poem": "高秋夜方静。神居肃且深。閒阶途广露。凉宇澄月阴。婵娟影池竹。疏芜散风林。渊情协爽节。咏言兴德音。暗道空已积。干直愧蓬心。星回夜未艾。洞房凝远情。云阴满池榭。中月悬高城。乔木含风雾。行雁飞且鸣。平台盛文雅。西园富群英。芳庆良永矣。君王嗣德声。眷此伊洛咏。载怀汾水情。顾已非丽则。恭惠奉仁明。观淄咏已失。怃然愧簪缨。神心遗魏阙。中想顾汾阳。肃景怀辰豫。捐玦翦山糃。时惟清夏始。云景暧含芳。月阴洞野色。日华丽池光。草合亭皋远。霞生川路长。端坐闻鹤引。静瑟怆复伤。怀哉泉石思。歌咏郁琼相。春塘多迭驾。言从伊与商。衮职眷英览。独善伊何忘。愿辍东都远。弘道侍云梁。睿心重离析。歧路清江隈。四面寒飙举。千里白云来。川长别管思。地迥翻旗回。还顾昭阳阙。超远章华台。置酒巫山日。为君停玉杯。桂楼飞绝限。超远向江歧。轻云霁广甸。微风散清漪。连连绝雁举。渺渺青烟移。严城乱芸草。霜塘凋素枝。气爽深遥瞩。豫永聊停曦。即已终可悦。盈尊且若斯。念深冲照广。业阐清化玄。端仪穆金殿。敷教藻琼筵。船湛轻帷蔼。磬转芳风旋。卷辔栖道树。方津棹法舷。归兴凭大造。昭途良易筌。玄冬寂修夜。天围静且开。亭皋霜气怆。松宇清风来。高琴时以思。幽人多感怀。幸藉汾阳想。岭首正徘徊。怆怆绪风兴。祁祁族云布。严气集高轩。稠阴结寒树。日月谬论思。朝夕承清豫。徒籍小山文。空揖章台赋。肃景游清都。修簪侍兰室。累榭疏远风。广庭丽朝日。穆穆神仪静。暗暗道言密。一餐系灵表。无吝科年历。清房洞已静。閒风伊夜来。云生树阴远。轩广月容开。宴私移烛饮。游赏藉琴台。风猷冠淄邺。衽为愧唐枚。方池含积水。明月流皎镜。规荷承日泫。飘鳞与风泳。上善叶渊心。止川测动性。幸是方春来。侧噗游濠盛。浮云西北起。飞来下高堂。合散轻帷表。飘舞桂台阳。遥阶收委羽。平地如夜光。眷言金玉照。顾惭兰蕙芳。炎光缺风雅。宗霸拯时沦。龙德待云雾。令图方再晨。岁远荒城思。霜华宿草陈。英威遽如是。徘徊歧路人。分悲玉瑟断。别绪金樽倾。风入芳帷散。缸华兰殿明。想折中园草。共知千里情。行云故乡色。赠此一离声。年华豫已涤。夜艾赏方融。新萍时合水。弱草未胜风。闺幽瑟易响。迥回月难中。春物广馀照。兰萱佩未穷。连漪映馀雪。严城限深雾。清寒起洞门。东风急池树。神居望已肃。徘徊举冲趣。栖归如迟咏。丘山不可屡。"
    },
    {
      "title": "和纪参军服散得益诗",
      "poem": "金液称九转。西山歌五色。练质乃排云。濯景终不测。云英亦可饵。且驻羲和力。能令长卿卧。暂故遇真识。"
    },
    {
      "title": "和王中丞闻琴诗",
      "poem": "凉风吹月露。圆景动清阴。蕙风入怀抱。闻君此夜琴。萧瑟满林听。轻鸣响涧音。无为澹容与。蹉跎江海心。"
    },
    {
      "title": "赠王主簿诗二首",
      "poem": "日落窗中坐。红妆好颜色。舞衣襞未缝。流黄覆不织。蜻蛉草际飞。游蜂花上食。一遇长相思。愿寄连翩翼。清吹要碧玉。调弦命绿珠。轻歌急绮带。含笑解罗襦。馀曲讵几许。高驾且踟蹰。徘徊韶景暮。惟有洛场面隅。"
    },
    {
      "title": "和别沈右率诸君诗",
      "poem": "春夜别清樽。江潭复为客。叹息东流水。如何故乡陌。重树日芬蒀。芳洲转如积。望望荆台下。归梦相思夕。"
    },
    {
      "title": "离夜诗",
      "poem": "玉绳隐高树。斜汉耿层台。离堂华烛尽。别幌清琴哀。翻潮尚知恨。客思眇难裁。山川不可尽。况乃故人杯。"
    },
    {
      "title": "将发石头上烽火楼诗",
      "poem": "徘徊恋京邑。踯躅躧曾阿。陵高迟关近。眺回风云多。荆吴阻山岫。江海含澜波。归飞无羽翼。其如离别何。"
    },
    {
      "title": "望三湖诗",
      "poem": "积水照赪霞。高台望归翼。平原周远近。连汀见纡直。葳蕤向春秀。芸黄共秋色。薄暮伤哉人。婵媛复何极。"
    },
    {
      "title": "送江水曹还远馆诗",
      "poem": "高馆临荒途。清川带长陌。上有流思人。怀旧望归客。塘边草杂红。树际花犹白。日暮有重城。何由尽离席。"
    },
    {
      "title": "送江兵曹檀主簿朱孝廉还上国诗",
      "poem": "方舟泛春渚。携手趋上京。安知慕归客。讵忆山中情。香风蕊上发。好鸟叶间鸣。挥袂送君已。独此夜琴声。"
    },
    {
      "title": "临溪送别诗",
      "poem": "怅望南浦时。徙倚北梁步。叶上凉风初。日隐轻霞暮。荒城回易阴。秋溪广难渡。沫泣岂徒然。君子行多露。"
    },
    {
      "title": "后齐回望诗",
      "poem": "高轩瞰四野。临牖眺襟带。望山白云里。望水平原外。夏木转成帷。秋荷渐如盖。恐洛常眷然。摇心似悬旆。"
    },
    {
      "title": "与江水曹至干滨戏诗",
      "poem": "山中上芳月。故人清樽赏。远山翠百重。回流映千丈。花枝聚如雪。芜丝散犹网。别后能相思。何嗟异封壤。"
    },
    {
      "title": "祀敬亭山庙诗",
      "poem": "翦削兼太华。峥嵘跨玄圃。贝阙眡阿宫。薜帷阴网户。参差时未来。徘徊望沣浦。椒糈若馨香。无绝传终古。"
    },
    {
      "title": "出下馆诗",
      "poem": "麦候始清和。凉雨销炎燠。红莲摇弱荇。丹藤绕新竹。物色盈怀抱。方驾娱耳目。零落既难留。何用存华屋。"
    },
    {
      "title": "落日同何仪曹煦诗",
      "poem": "参差复殿影。氛氲绮罗杂。风入天渊池。芰荷摇复合。远听雀声聚。回望树阴沓。一赏桂尊前。宁伤蓬鬓飒。"
    },
    {
      "title": "夜听妓诗二首",
      "poem": "琼闺钏响闻。瑶席芳尘满。要取洛阳人。共命江南管。情多舞态迟。意倾歌弄缓。知君密见亲。寸心传玉碗。上客光四座。佳丽直千金。挂钗报缨绝。堕珥答琴心。蛾眉已共笑。清香复入襟。欢乐夜方静。翠帐垂沈沈。"
    },
    {
      "title": "咏蔷薇诗",
      "poem": "低枝讵胜叶。轻香幸自通。发萼初攒紫。馀采尚霏红。新花对白日。故蕊逐行风。参差不俱曜。谁肯盻薇丛。"
    },
    {
      "title": "咏蒲诗",
      "poem": "离离水上蒲。结水散为珠。间厕秋菡萏。出入春凫雏。初萌实雕俎。暮蕊杂椒涂。所悲塘上曲。遂铄黄金躯。"
    },
    {
      "title": "咏兔丝诗",
      "poem": "轻丝既难理。细缕竟无织。烂熳已万条。连绵复一色。安根不可知。萦心终不测。所贵能卷舒。伊用蓬生直。"
    },
    {
      "title": "游东堂咏桐诗",
      "poem": "孤桐北窗外。高枝百尺馀。叶生既婀娜。叶落更扶疏。无华复无实。何以赠离居。裁为珪与瑞。足可命参墟。"
    },
    {
      "title": "镜台",
      "poem": "玲珑类丹槛。苕亭似玄阙。对凤悬清冰。垂龙挂明月。照粉拂红妆。插花理云发。玉颜徒自见。常畏君情歇。"
    },
    {
      "title": "灯",
      "poem": "发翠斜溪里。蓄宝宕山峰。抽茎类仙掌。衔光似烛龙。飞蛾再三绕。轻花四五重。孤对相思夕。空照舞衣缝。"
    },
    {
      "title": "烛",
      "poem": "杏梁宾未散。桂宫明欲沈。暧色轻帏里。低光照宝琴。徘徊云髻影。的烁绮疏金。恨君秋月夜。遗我洞房阴。"
    },
    {
      "title": "琴",
      "poem": "洞庭风雨干。龙门生死枝。雕刻纷布濩。冲响郁清危。春风摇蕙草。秋月满华池。是时操别鹤。淫淫客泪垂。"
    },
    {
      "title": "乌皮隐几",
      "poem": "蟠木生附枝。刻削岂无施。取则龙文鼎。三趾献光仪。勿言素韦洁。白沙尚推移。曲躬奉微用。聊承终宴疲。"
    },
    {
      "title": "席",
      "poem": "本生潮汐池。洲蔽杜若。幽渚夺江蓠。遇君时采撷。玉座奉金卮。但愿罗衣拂。无使素尘弥。"
    },
    {
      "title": "咏竹火笼",
      "poem": "庭雪乱如花。井冰粲成玉。因炎入貂袖。怀温奉芳褥。体密用宜通。文邪性非曲。本自江南墟。娟修且绿。暂承君玉指。请谢阳春旭。"
    },
    {
      "title": "咏鸂鶒",
      "poem": "蕙草含初芳。瑶池暧晚色。得厕鸿鸾影。晞光弄羽翼。"
    },
    {
      "title": "至寻阳诗",
      "poem": "过客无留轸。驰晖有奔箭。"
    },
    {
      "title": "诗",
      "poem": "夜条风淅淅。晚叶露凄凄。"
    },
    {
      "title": "阳雪连句遥赠和",
      "poem": "积雪皓阴池。北风鸣细枝。九逵密如绣。何异远别离。风庭舞流霰。冰沼结文澌。饮春虽以燠。钦贤纷若驰。珠霙条间响。玉溜檐下垂。杯酒不相接。寸心良共知。飞云乱无绪。结冰明曲池。虽乖促席燕。白首信勿亏。飘素莹檐溜。岩结噎通岐。樽罍如未浣。况乃限音仪。原隰望徙倚。松筠竟不移。隐忧恧萱树。忘怀诗山卮。初昕逸翮举。日昃驽马疲。幽山有桂树。岁暮方参差。"
    },
    {
      "title": "还涂临渚",
      "poem": "绿水缬清波。青山绣芳质。落景皎晚阴。残花绮馀日。白沙澹无际。青山眇如一。伤此物运移。惆怅望还律。白水田外明。孤岭松上出。即趣佳可淹。淹留非下秩。"
    },
    {
      "title": "纪功曹中园",
      "poem": "兰亭仰远风。芳林接云崿。倾叶顺清飙。修茎伫高鹤。连绵夕云归。晻暧日将落。寸阴不可留。兰墀岂停酌。丹缨犹照树。绿筠方解箨。永志能两忘。即赏谢丘壑。"
    },
    {
      "title": "间坐",
      "poem": "雨洗花叶鲜。泉漫芳塘溢。藉此间赋诗。聊用荡羁疾。霡霂微雨散。葳蕤蕙草密。预藉芳筵赏。沾生信昭悉。紫葵窗外舒。青荷池上出。既阖颍川扉。且卧淮南秩。流风荡晚阴。行云掩朝日。念此兰蕙客。徒有芳菲质。"
    },
    {
      "title": "侍筵西堂落日望乡",
      "poem": "沈病已绵绪。负官别乡忧。高城凄夕吹。时见国烟浮。漠漠轻云晚。飒飒高树秋。乡山不可望。兰卮且献酬。旻高识气迥。泉渟知潦收。幸遇庆筵渥。方且沐恩猷。芸黄先露早。骚瑟惊暮秋。旧城望已肃。况乃客悠悠。"
    },
    {
      "title": "往敬亭路中",
      "poem": "山中工杜绿。江南莲叶紫。芳年不共游。淹留空若是。绿水丰涟漪。青山多绣绮。新条日向抽。落花纷已委。弱葼既青翠。轻莎方靃靡。鹥鸱没而游。麇腾复倚。春岸望沈沈。清流见瀰瀰。幸藉人外游。盘桓水能徙。骛枻把琼芳。随山访灵诡。荣楯每嶙峋。林堂多碕礒。"
    },
    {
      "title": "祀敬亭山春雨",
      "poem": "水府众灵出。石室宝图开。白云帝乡下。行雨巫山来。歌风赞灵德。舞蹈起轻埃。高轩乍留吹。玄羽或徘徊。福降群仙下。识逸百神该。青鸟飞层隙。赤鲤泳澜隈。"
    }
  ],
  "陆厥": [
    {
      "title": "蒲坂行",
      "poem": "江南风已春。河间柳已把。雁反无南书。寸心何由写。流泊祁连山。飘飖高阙下。"
    },
    {
      "title": "齐歌行",
      "poem": "黄金徒满籝。不如守章句。雪宫纷多士。稷下岌成覆。同载双连珠。合席悬河注。垂帷五行下。操笔百金赋。华屋大车方。高门四马驱。玄豹空不食。南山隐云雾。"
    },
    {
      "title": "南郡歌",
      "poem": "江南可采莲。莲生荷已大。旅雁向南飞。浮云复如盖。望美积风露。疏麻成襟带。双珠惑汉皋。蛾眉迷下蔡。玉齿徒粲然。谁与启含贝。"
    },
    {
      "title": "邯郸行",
      "poem": "赵女擫鸣琴。邯郸纷躧步。长袖曳三街。兼金轻一顾。有美独临风。佳人在遐路。相思欲褰衽。丛台日已暮。"
    },
    {
      "title": "左冯翊歌",
      "poem": "上林潏紫泉。离宫赫千户。飞鸣乱凫雁。参差杂兰杜。比翼独未群。连叶谁为伍。一物或难致。无云泣易睹。"
    },
    {
      "title": "京兆歌",
      "poem": "兔园夹池水。修竹复檀栾。不如黄山苑。储胥与露寒。逦迤傍无界。岑崟郁上干。上干入翠微。下趾连长薄。芳露浸紫茎。秋风摇素萼。雁起宵未央。云间月将落。照梁桂兮影徘徊。承露盘兮光照灼。寿陵之街走狐兔。金卮玉碗会销铄。愿奉蒲萄花。为君实羽爵。"
    },
    {
      "title": "李夫人及贵人歌",
      "poem": "属车桂席尘。豹尾香烟灭。彤殿向蘼芜。青蒲复萎绝。坐萎绝。对蘼芜。临丹阶。泣椒涂。寡鹤羁雌飞且止。雕梁翠壁网蜘蛛。洞房明月夜。对此泪如珠。"
    },
    {
      "title": "中山王孺子妾歌二首",
      "poem": "未央才人。中山孺子。一笑倾城。一顾倾市。倾城不自美。倾市复为容。愿把陵阳袖。披云望九重。如姬寝卧内。班姬坐同车。洪波陪饮帐。林光宴秦馀。岁暮寒飙及。秋水落芙蕖。子瑕矫后驾。安陵泣前鱼。贱妾终已矣。君子定焉如。"
    },
    {
      "title": "临江王节士歌",
      "poem": "木叶下。江波连。秋月照浦云歇山。秋思不可裁。复带秋风来。秋风来已寒。白露惊罗纨。节士慷慨发冲冠。弯弓挂若木。长剑竦云端。"
    },
    {
      "title": "奉答内兄希叔诗",
      "poem": "嘉惠承帝子。躧履奉王孙。属叨金马署。又点铜龙门。出入平津邸。一见孟尝尊。归来翳桑柘。朝夕异凉温。徂落固云是。寂蔑终如斯。杜门清三迳。坐槛临曲池。凫鹄啸俦侣。荷芰如参差。虽无田田叶。及尔泛涟漪。春华与秋实。庶子及家臣。王门所以贵。自古多俊民。离宫收杞梓。华屋富徐陈。平旦上林苑。日入伊水滨。书记既翩翩。赋歌能妙绝。相如恧温丽。子云惭笔札。骏足思长陂。此车畏危辙。愧兹山阳燕。空此河阳别。平原十日饮。中散千里游。渤海方淫滞。宜城谁献酬。屏居南山下。临此岁方秋。惜哉时不与。日暮无轻舟。"
    }
  ],
  "刘绘": [
    {
      "title": "巫山高",
      "poem": "高唐与巫山。参差郁相望。灼烁在云间。氛氲出霞上。散雨收夕台。行云卷晨障。出没不易期。婵娟以怅惆。"
    },
    {
      "title": "有所思",
      "poem": "别离安可再。而我更重之。佳人不相见。明月空在帷。共衔满堂酌。独敛向隅眉。中心乱如雪。宁知有所思。"
    },
    {
      "title": "饯谢文学离夜诗",
      "poem": "汀洲千里芳。朝云万里色。悠然在天隅。之子去安极。春潭无与窥。秋台谁共陟。不见一佳人。徒望西飞翼。"
    },
    {
      "title": "入琵琶峡望积布矶呈玄晖诗",
      "poem": "江山信多美。此地最为神。以兹峰石丽。重在芳树春。照烂虹霓杂。交错锦绣陈。差池若燕羽。崱屶似龙鳞。却瞻了非向。前观已复新。翠微上亏景。青莎下拂津。巉严如刻削。可望不可亲。昔途首遐路。未获究清尘。誓将返初服。岁暮请为邻。"
    },
    {
      "title": "咏博山香炉诗",
      "poem": "参差郁佳丽。合沓纷可怜。蔽亏千种树。出没万重山。上镂秦王子。驾鹤乘紫烟。下刻蟠龙势。矫首半衔莲。旁为伊水丽。芝盖出岩间。复有汉游女。拾羽弄馀妍。荣色何杂揉。缛绣更相鲜。麇麚或腾倚。林薄杳芊。掩华终不发。含薰未肯然。风生玉阶树。露湛曲池莲。寒虫悲夜室。秋云没晓天。"
    },
    {
      "title": "咏萍诗",
      "poem": "可怜池内萍。葐蒀紫复青。巧随浪开合。能逐水低平。微根无所缀。细叶讵须茎。漂泊终难测。留连如有情。"
    },
    {
      "title": "和池上梨花诗",
      "poem": "露庭晚翻积。风闺夜入多。萦藂似乱蝶。拂烛状联蛾。"
    },
    {
      "title": "送别诗",
      "poem": "春满方解箨。弱柳向低风。相思将安寄。怅望南飞鸿。"
    }
  ],
  "顾则心":[
    {"title":"望廨前水竹诗",
     "poem":"萧萧丛竹映。澹澹平湖净。叶倒涟漪文。水漾檀栾影。相思不会面。相望空延颈。远天去浮云。长墟钭落景。幽痾与岁积。赏心随事屏。乡念一邅回。白发生俄顷。"
  }
  ],
  "钟宪": [
    {
      "title": "登群峰标望海诗",
      "poem": "苍波不可望。望极与天平。往往孤山暎。处处春云生。差池远雁没。飒沓群凫惊。嚣尘及簿领。弃舍出重城。临川徒可羡。结网庶时营。许瑶之拟自君之出矣自君之出矣。金翠暗无精。思君如日月。回环昼夜生。"
    }
  ],
  "许瑶之":[
    {"title":"拟自君之出矣",
    "poem": "自君之出矣。金翠暗无精。思君如日月。回环昼夜生。"
    },
    {
      "title": "咏柟榴枕诗",
      "poem": "端木生河侧。因病遂成妍。朝将云髻别。夜与蛾眉连。"
    },
    {
      "title": "闺妇答邻人诗",
      "poem": "昔如影与形。今如胡与越。不知行远近。忘却离年月。"}
    ],
  "韩兰英": [
    {
      "title": "为颜氏赋诗",
      "poem": "丝竹犹在御。愁人独向隅。弃置将已矣。谁怜微薄驱。"
    }
  ],
  "释宝月":[
    {
      "title": "估客乐",
      "poem": "郎作十里行。侬作九里送。拔侬头上钗。与郎资路用。有信数寄书。无信心相忆。莫作瓶落井。一去无消息。"
    },
    {
      "title": "同前",
      "poem": "大艑珂峨头。何处发扬州。借问艑上郎。见侬所欢不。初发扬州时。船出平津泊。五两如竹林。何处相寻博。"
    },
    {
      "title": "行路难",
      "poem": "君不见孤雁关外发。酸嘶度扬越。空城客子心肠断。幽闺思妇气欲绝。凝霜夜下拂罗衣。浮云中断开明月。夜夜遥遥徒相思。年年望望情不歇。寄我匣中青铜镜。倩人为君除白发。行路难。行路难。夜闻南城汉使度。使我流泪忆长安。"
    }
  ],
  "范云": [
    {
      "title": "巫山高",
      "poem": "巫山高不极。白日隐光辉。霭霭朝云去。溟溟暮雨归。岩悬兽无迹。林暗鸟疑飞。枕席竟谁荐。相望空依依。"
    },
    {
      "title": "当对酒",
      "poem": "对酒心自足。故人来共持。方悦罗衿解。谁念发成丝。狥性良为达。求名本自欺。迨君当歌日。及我倾樽时。"
    },
    {
      "title": "古意赠王中书诗",
      "poem": "摄官青琐闼。遥望凤皇池。谁云相去远。脉脉阻光仪。岱山饶灵异。沂水富英奇。逸翮凌北海。抟飞出南皮。遭逢圣明后。来栖桐树枝。竹花何莫莫。桐叶何离离。可栖复可食。此外亦何为。岂知鹪鹩者。一粒有馀赀。"
    },
    {
      "title": "赠张徐州谡诗",
      "poem": "田家樵采去。薄暮方来归。还闻稚子说。有客款柴扉。傧从皆珠玳。裘马悉轻肥。轩盖昭墟落。传瑞生光辉。疑是徐方牧。既是复疑非。思旧昔言有。此道今已微。物情弃疵贱。何独顾衡闱。恨不具鸡黍。得与故人挥。怀情徒草草。泪下空霏霏。寄书云间雁。为我西北飞。"
    },
    {
      "title": "答句曲陶先生诗",
      "poem": "终朝吐祥雾。薄晚孕奇烟。洞涧生芝草。重崖出醴泉。中有怀真士。被褐守冲玄。石户栖十秘。金坛谒九仙。乘鹓方履汉。辔鹤上腾天。"
    },
    {
      "title": "饯谢文学离夜诗",
      "poem": "阳台雾初解。梦渚水裁渌。远山隐且见。平沙断还绪。分弦饶苦音。别唱多凄曲。尔拂后车尘。我事东皋粟。"
    },
    {
      "title": "贻何秀才诗",
      "poem": "桂叶竟穿荷。蒲心争出波。有鷕惊苹芰。绵蛮弄藤萝。临花空相望。对酒不能歌。闻君饶绮思。摛掞足为多。布鼓诚自鄙。何事绝经过。"
    },
    {
      "title": "答何秀才诗",
      "poem": "少年射策罢。擢第云台中。已轻淄水耋。复笑广州翁。麟阁伫雠校。虎观迟才通。方见雕篆合。谁与畋渔同。待尔金闺北。予艺青门东。"
    },
    {
      "title": "赠俊公道人诗",
      "poem": "秋蓬飘秋甸。寒藻泛寒池。风条振风响。霜叶断霜枝。幸及清江满。无使明月亏。月亏君不来。相期竟悠哉。"
    },
    {
      "title": "别诗",
      "poem": "孤烟起新丰。候雁出云中。草低金城雾。木下玉门风。别君河初满。思君月屡空。折桂衡山北。摘兰沅水东。兰摘心焉寄。桂折意谁通。"
    },
    {
      "title": "渡黄河诗",
      "poem": "河流迅且浊。汤汤不可陵。桧楫难为榜。松舟纔自胜。空庭偃旧木。荒畴馀故塍。不睹人行迹。但见狐兔兴。寄言河上老。此水何当澄。"
    },
    {
      "title": "治西湖诗",
      "poem": "史氏导漳水。西门溉河潮。图始未能悦。克终良可要。拥锸劝年首。提爵劳春朝。平皋草色嫩。通林鸟声娇。已集故池鹜。行莳新田苗。何吁畚筑苦。方骧鱼稻饶。"
    },
    {
      "title": "效古诗",
      "poem": "寒沙四面平。飞雪千里惊。风断阴山树。雾失交河城。朝驱左贤阵。夜薄休屠营。昔事前军幕。今逐嫖姚兵。失道刑既重。迟留法未轻。所赖今天子。汉道日休明。"
    },
    {
      "title": "建除诗",
      "poem": "建国负东海。衣冠成营丘。除道梁淄水。结驷登之罘。满座咸嘉友。苹藻绝时羞。平望极聊摄。直视尽姑尤。定交无恒所。同志互相求。执手欢高宴。举白穷献酬。破琴岂重赏。临濠宁再俦。危生一朝露。蝼蚁将见谋。成功退不处。为名自此收。收名弃车马。单步反蜗牛。开渠纳秋水。相土播春畴。闭门谢世人。何欲复何求。"
    },
    {
      "title": "数名诗",
      "poem": "一鼓有馀气。趫勇正纷纭。二广无遗略。雄虎自为群。三河尚扰攘。楯橹起橨榅。四巡驻青跸。瘗玉旷亭云。五十又舒旆。旗帜日缤纷。六郡良家子。慕义轻从军。七获美前载。克俊嘉昔闻。八音伫繁律。将以安司勋。九命既斯复。金璧固宜分。十难康有道。延首望卿云。"
    },
    {
      "title": "州名诗",
      "poem": "司春命初铎。青耦肆中樊。逸豫诚何事。稻梁复宜敦。徐步遵广隰。冀以写忧源。杨柳垂场圃。荆棘生庭门。交情久所见。益友能孰存。"
    },
    {
      "title": "奉和齐竟陵王郡县名诗",
      "poem": "抚戈金城外。解佩玉门中。白马腾远雪。苍松壮寒风。临泾方辨渭。安夷始和戎。取禾广田北。驱兽飞狐东。新城多雉堞。故市绝商工。海西舟楫断。云南烟雾通。罄节畴盛德。宣力照武功。还饮渔阳水。归转杜陵蓬。"
    },
    {
      "title": "赠沈左卫诗",
      "poem": "伊昔沾嘉惠。出入承明宫。游息万年下。经过九龙中。越鸟憎北树。胡马畏南风。愿言反渔蓚。津梁肯见通。"
    },
    {
      "title": "送沈记室夜别诗",
      "poem": "桂水澄夜氛。楚山清晓云。秋风两乡怨。秋月千里分。寒枝宁共采。霜猿行独闻。扪萝忽遗我。折桂方思君。"
    },
    {
      "title": "送别诗",
      "poem": "东风柳线长。送郎上河梁。未尽樽前酒。妾泪已千行。不愁书难寄。但恐鬓将霜。望怀白首约。江上早归航。"
    },
    {
      "title": "望织女诗",
      "poem": "盈盈一水边。夜夜空自怜。不辞精卫苦。河流未可填。寸情百重结。一心万处悬。愿作双青鸟。共舒明镜前。"
    },
    {
      "title": "咏井诗",
      "poem": "乃鉴长林曲。有浚广庭前。即源已为浪。因方自成圆。兼冬积温水。叠暑泌寒泉。不甘未应竭。既涸断来翾"
    },
    {
      "title": "悲废井诗",
      "poem": "因旧未尝政。缘甘故先竭。历稔久无禽。一朝见开渫。泌泉既斯涌。短绠将安设。已获丁氏利。方见管公。"
    },
    {
      "title": "登三山诗",
      "poem": "仄迳崩且危。丛岩耸复垂。石藤多卷节。水树绕蟠枝。海中昔自重。江苏今如斯。"
    },
    {
      "title": "之零陵郡次新亭诗",
      "poem": "江干远树浮。天末孤烟起。江天自如合。烟树还相似。沧流未可源。高飘去何已。"
    },
    {
      "title": "闺思诗",
      "poem": "春草醉春烟。深闺人独眠。积恨颜将老。相思心欲燃。几回明月夜。飞梦到郎边。"
    },
    {
      "title": "酌修仁水赋诗",
      "poem": "三枫何习习。五渡何悠悠。且饮修仁水。不挹背邪流。"
    },
    {
      "title": "登城怨诗",
      "poem": "楚妃歌修竹。汉女奏幽兰。独以闺中笑。岂知城上寒。"
    },
    {
      "title": "咏桂树诗",
      "poem": "南中有八树。繁华无四时。不识风霜苦。安知零落期。"
    },
    {
      "title": "咏寒松诗",
      "poem": "修条拂层汉。密叶障天浔。凌风知劲节。负雪见贞心。"
    },
    {
      "title": "园橘诗",
      "poem": "芳条结寒翠。圆实变霜朱。徙根楚州上。来覆广庭隅。"
    },
    {
      "title": "咏早蝉诗",
      "poem": "生随春冰薄。质与秋尘轻。端绥挹霄液。飞音承露清。"
    },
    {
      "title": "拟古五杂组诗",
      "poem": "五杂组。会涂山。往复还。两崤关。不得已。孀与鳏。"
    },
    {
      "title": "拟古",
      "poem": "匣中一明镜。好鉴明镜光。明镜不可鉴。一鉴一情伤。"
    },
    {
      "title": "自君之出矣",
      "poem": "自君之出矣。罗帐咽秋风。思君如蔓草。连延不可穷。"
    },
    {
      "title": "拟古四色诗",
      "poem": "丹如桓公庙。青如夕郎门。黑如南岩。白如东山猨。"
    },
    {
      "title": "四色诗四首",
      "poem": "折柳青门外。握兰翠疏中。绿苹骋春日。碧渚澹时风。差池朱燕去。缤翻赤雁归。瀺灂丹鱼聚。联翻血鸟飞。素鳞飏北渚。白水杜南宛。献环润玉塞。归珠照琼辕。乌林叶将霣。墨池水就乾。玄豹藏暮雨。黑豹凌夜寒。"
    },
    {
      "title": "别诗",
      "poem": "洛阳城东西。长作经时别。昔去雪如花。今来花似雪。"
    },
    {
      "title": "述行诗",
      "poem": "振策出燕代。驱车背朔并。翩翩朱盖转。萧萧良马鸣。"
    }
  ],
  "江淹": [
    {
      "title": "铜爵妓",
      "poem": "武皇去金阁。英威长寂寞。雄剑顿无光。杂佩亦销烁。秋至明月圆。风伤白露落。清夜何湛湛。孤烛映兰幕。抚影怆无从。惟怀忧不薄。瑶色行应罢。红芳几为乐。徒登歌舞台。终成蝼蚁郭。"
    },
    {
      "title": "采菱曲",
      "poem": "秋日心容与。涉水望碧莲。紫菱亦可采。试以缓愁年。参差万叶下。泛漾百流前。高彩隘通壑。香氛丽黄川。歌出棹女曲。儛入江南弦。乘鼋非逐俗。驾鲤乃怀仙。众美信如此。无恨在清泉。"
    },
    {
      "title": "侍始安王石头城诗",
      "poem": "绪官承盛世。逢恩侍英王。结剑从深景。抚袖逐曾光。暮情郁无已。流望在川阳。平原忽超远。参差见南湘。何如塞北阴。云鸿尽来翔。揽镜照愁色。徒坐引忧方。山中如未夕。无使桂叶伤。"
    },
    {
      "title": "从征虏始安王道中诗",
      "poem": "乘笏从帷幕。仄身豫休明。君子未获晏。小人亦自营。结轩首凉野。驱马素寒城。容裔还乡棹。逶迤去国旌。山气亘百里。山色与云平。乔松日夜竦。红霞旦夕生。徒惭恩厚概。空抱春施名。仰愿光威远。岁晏返柴荆。"
    },
    {
      "title": "从冠军建平王登庐山香炉峰诗",
      "poem": "广成爱神鼎。淮南好丹经。此山具鸾鹤。往来尽仙灵。瑶草正翕赩。玉树信葱青。绛气下萦薄。白云上杳冥。中坐瞰蜿虹。俯伏视流星。不寻遐怪极。则知耳目惊。日落长沙渚。曾阴万里生。藉兰素多意。临风默含情。方学松柏隐。羞逐市井名。幸承光诵末。伏思托后旍。"
    },
    {
      "title": "从建平王游纪南城诗",
      "poem": "恭承此嘉惠。末官至南荆。敛衽依光采。端笏奉仁明。再逢绿草合。重见翠云生。江甸知礼富。汉渚闻教清。君王澹以思。树羽望楚城。年积衣剑灭。地远宫馆平。锦帐终寂寞。彩瑟秘音英。丹沙信难学。黄金不可成。迁化每如兹。安用贵空名。流岩惨中怀。凝意方自惊。愿借若木景。长照忧人情。"
    },
    {
      "title": "望荆山诗",
      "poem": "奉义至江汉。始知楚塞长。南关绕桐柏。西岳出鲁阳。寒郊无留影。秋日悬清光。悲风挠重林。云霞肃川涨。岁晏君如何。零泪沾衣裳。玉柱空掩露。金樽坐含霜。一闻苦寒奏。再使艳歌伤。"
    },
    {
      "title": "步桐台诗",
      "poem": "客子畏霜雪。忧至竟悠哉。绮帷生网罗。宝刀积尘埃。思君出汉北。鞍马登楚台。岁彩合云光。平原秋色来。寂听积空意。凝望信长怀。蕙芬自有美。光景讵徘徊。山中忽缓驾。暮雪将盈阶。"
    },
    {
      "title": "秋至怀归诗",
      "poem": "怅然集汉北。还望岨山田。沄沄百重壑。参差万里山。楚关带秦陇。荆云冠吴烟。草色敛穷水。木叶变长川。秋至帝子降。客人伤婵娟。试访淮海使。归路成数千。蓬驱未止极。旌心徒自悬。若华想无慰。忧至定伤年。"
    },
    {
      "title": "渡西塞望江上诸山诗",
      "poem": "南国多异山。杂树共冬荣。潺湲夕涧急。嘈嘈晨鹍鸣。石林上参错。流沫下纵横。松气鉴青蔼。霞光铄丹英。望古一凝思。留滞桂枝情。结友爱远岳。采药好长生。当畏佳人晚。秋兰伤紫茎。海外果可学。岁暮诵仙经。"
    },
    {
      "title": "赤亭渚诗",
      "poem": "吴江泛丘墟。饶桂复多枫。水夕潮波黑。日暮精气红。路长寒光尽。鸟鸣秋草穷。瑶水虽未合。珠霜窃过中。坐识物序晏。卧视岁阴空。一伤千里极。独望淮海风。远心何所类。云边有征鸿。"
    },
    {
      "title": "渡泉峤出诸山之顶诗",
      "poem": "岑崟蔽日月。左右信艰哉。万壑共驰骛。百谷争往来。鹰隼既厉翼。蛟鱼亦曝鳃。崩壁迭枕卧。崭石屡盘回。伏波未能凿。楼船不敢开。百年积流水。千岁生育苔。行行讵半景。余马以长怀。南方天炎火。魂兮可归来。"
    },
    {
      "title": "迁阳亭诗",
      "poem": "揽泪访亭候。兹地乃闽城。万古通汉使。千载连吴兵。瑶磵京崭崒。铜山郁纵横。方水埋金臒。圆岸伏丹琼。下视雄虹照。俯看彩霞明。桂枝空命折。烟气坐自惊。剑迳羞前检。岷山惭旧名。伊我从霜露。仆御复孤征。楚客心命绝。一愿闻越声。"
    },
    {
      "title": "游黄蘖山诗",
      "poem": "长望竟何极。闽云连越边。南州饶奇怪。赤县多灵仙。金峰各亏日。铜石共临天。阳岫照鸾采。阴谿喷龙泉。残杌千代木。廧崒万古烟。禽鸣丹壁上。猿啸青崖间。秦皇慕隐沦。汉武愿长年。皆负雄豪威。弃剑为名山。况我葵藿志。松木横眼前。所若同远好。临风载悠然。"
    },
    {
      "title": "还故园诗",
      "poem": "汉臣泣长沙。楚客悲辰阳。古今虽不举。兹理亦宜伤。山中信寂寥。孤景吟空堂。北地三变露。南檐再逢霜。窃值不海辟。仄见圭纬昌。浮云抱山川。游子御故乡。遽发桃花渚。适宿春风场。红草涵电色。绿树铄烟光。高歌素关国。微叹依笙篁。请学碧灵草。终岁自芬芳。"
    },
    {
      "title": "刘仆射东山集诗",
      "poem": "萧萧云色滋。惟爱起长思。乔木啸山曲。征鸟怨水湄。共惜玉樽暮。愿是光阴迟。绅裳视绝云。衔意方此时。诵饰江皋驾。终从海滨诗。"
    },
    {
      "title": "陆东海谯山集诗",
      "poem": "杳杳长役思。思来使情浓。恒忌光氛度。藉蕙望春红。青莎被海月。朱华冒水松。轻风暧长岳。雄虹赫远峰。日暮崦嵫谷。参差彩云重。永愿白沙渚。游衍遂相从。丹山有琴瑟。不为忧伤容。"
    },
    {
      "title": "无锡县历山集诗",
      "poem": "愁生白露日。思起秋风年。窃悲杜蘅暮。揽涕吊空山。落叶下楚水。别鹤噪吴田。岚气阴不极。日色半亏天。酒至情萧瑟。凭樽还惘。然。一闻清琴奏。歔泣方留连。况乃客子念。直置丝竹间。"
    },
    {
      "title": "外兵舅夜集诗",
      "poem": "丹林一叶旧。碧草从此空。烟光拂夜色。华舟荡秋风。敛意怅何已。极望情思中。瑶澜寂以晏。若采能几终。慕心亦谁寄。江皋桂有丛。"
    },
    {
      "title": "贻袁常侍诗",
      "poem": "昔我别楚水。秋月丽秋天。今君客吴坂。春色缥春泉。幽冀生碧草。沅湘含翠烟。铄铄霞上景。懵懵云外山。涉江竟何望。留滞空采莲。驻情光气下。凝怨琴瑟前。珠贝性明润。兰玉好芳坚。不以宿昔岨。怀愧期暮年。"
    },
    {
      "title": "古意报袁功曹诗",
      "poem": "从军山陇北。长望阴山云。泾渭各异流。恩情於此分。故人赠宝剑。镂以瑶华文。一言凤独立。再说鸾无群。何得晨风起。悠哉凌翠氛。黄鹄去千里。垂涕为报君。"
    },
    {
      "title": "寄丘三公诗",
      "poem": "昔我学冠剑。逢君在三川。何意风雨激。一诀异东西。菊秀空应夺。兰芳几时坚。堂恐握手毕。黯如光绝天。安得明月珠。揽涕寄吴山。"
    },
    {
      "title": "卧疾怨别刘长史诗",
      "poem": "四时煎日夜。玉露催紫荣。始怀未及叹。春意秋方惊。凉草散萤色。衰树敛蝉声。凭景魂且谧。卧堂怨巳生。承君客江潭。先愁鸿雁鸣。吴山饶离袂。楚水多别情。金坚碧不灭。桂华兰有英。无辍代上朝。岂惜镜中明。但见一叶落。哀恨方未平。"
    },
    {
      "title": "应刘豫章别诗",
      "poem": "清尘播峤岫。远被修。代。高行乃厉天。俗态揽明懋。散才贤。裂。分尧甸。於时秋永永。江汉起残烟。猎猎风翦树。飒飒露伤莲。霞出海中云。水发江上泉。浸淫泉怀浦。泛滥云辞山。洲渚一扬袂。殒意元气前。愿效卷施草。春华冬复坚。"
    },
    {
      "title": "灯夜和殷长史诗",
      "poem": "冬尽彩叶暮。金石亦怀伤。冰鳞不能起。水鸟望川梁。客子仿永夜。寂寞幽意长。卧歇丹丘采。坐失曾泉光。结眉惨成虑。销忧非羽觞。此心冀可缓。清芷在沅湘。"
    },
    {
      "title": "赠炼丹法和殷长史诗",
      "poem": "琴高游会稽。灵变竟不还。不还有长意。长意希童颜。身识本烂熳。光曜不可攀。方验参同契。金灶炼神丹。顿舍心知爱。永却平生欢。玉牒裁可卷。珠蕊不盈箪。譬如明月色。流采映岁寒。一待黄冶就。青芬迟孤鸾。"
    },
    {
      "title": "从萧骠骑新亭",
      "poem": "诗鲵妖毁王度。虹气岨王猷。上宰轸灵略。宏威肃广谋。绵崄冒戈堞。乘峤回烽楼。燕兵歌越水。代马思吴州。金笳夜一远。明月信悠悠。云色被江出。烟光带海浮。开襟夹苍宇。拓远局溟洲。折日承丹谷。总驾临青丘。仄待飙雾晏。方从畎壑游。"
    },
    {
      "title": "惜晚春应刘秘书诗",
      "poem": "烟景抱空意。蘅杜缀幽心。心忧望碧叶。涵影顾青林。风光多树色。露华翻蕙阴。水苔方下蔓。石萝日上寻。霞衣已具带。仙冠不持簪。徒为多委郁。精魄还自临。始获琼歌赠。一点重如金。山中有杂桂。玉沥乃共斟。"
    },
    {
      "title": "秋夕纳凉奉和刑狱舅诗",
      "poem": "萧条晚秋景。旻云承景斜。虚堂起青霭。崦嵫生暮霞。空居寂以欷。左右自幽歌。骑星谢屐尾。濯发惭阳阿。年歇玄圃璧。岁减天津波。金箫哀夜长。瑶琴怨暮多。四时通信黯。春风日夜过。楚水徒有兰。忧至竟如何。"
    },
    {
      "title": "郊外望秋答殷博士诗",
      "poem": "白露掩江皋。清满平地芜。长夜亦何际。衔思久踟蹰。企余重兰贝。清才富金瑜。独艳始东山。擅丽终西都。云精无永滞。水碧岂雁濡。属我兹景半。赏尔若光初。折麻异离群。纫蕙非索居。频赠既雅歌。还怀谅短书。"
    },
    {
      "title": "冬尽难离和丘长史诗",
      "poem": "閒居深怅怅。飔寒拂中闺。宝礼自千里。缣书果君题。山川吐幽气。云景抱长怀。兹别亦为远。潮澜郁东西。汀皋日惨色。桂暗猿方啼。揽意谁侘傺。屑涕在心乖。杜蘅念无沫。石兰终不暌。冀总岁暮驾。游衍苍山蹊。"
    },
    {
      "title": "池上酬刘记室诗",
      "poem": "戚戚忧可结。结忧视春暮。紫荷渐曲池。皋兰覆径路。葱茜亘华堂。葐蒀杂绮树。为此久伫立。容易光阴度。水馆次文羽。山叶下暝露。怀赏入旧襟。悦物览新赋。惜我无雕文。报章惭复素。"
    },
    {
      "title": "吴中礼石佛诗",
      "poem": "幻生太浮诡。长思多沈疑。疑思不惭炤。诡生宁尽时。敬承积劫下。金光铄海湄。火宅敛焚炭。药草匝惠滋。常愿乐此道。诵经空山坻。禅心暮不杂。寂行好无私。轩骑久已诀。亲爱不留迟。忧伤漫漫情。灵意终不淄。誓寻青莲果。永入梵庭期。"
    },
    {
      "title": "采石上菖蒲诗",
      "poem": "瑶琴久芜没。金镜废不看。不见空闺里。纵横愁思端。缓步遵汀渚。扬枻泛春澜。电至烟流绮。水绿桂涵丹。凭酒竟未悦。半景方自叹。每为忧见及。杜若讵能宽。冀采石上草。得以驻馀颜。赤鲤傥可乘。云雾不复还。"
    },
    {
      "title": "就谢主簿宿诗",
      "poem": "季月寒气重。滋兰错无芳。北风漂夜色。河凝暠如霜。怅哉心神晚。烛灭此深堂。芰衣如可赠。宁湿岨云梁。"
    },
    {
      "title": "无锡舅相送衔涕",
      "poem": "别诗心远路已迥。意满辞未陈。曾风漂别盖。北云竦征人。杯酒怜岁暮。志气非上春。若无孤鸟还。沥泣何所因。"
    },
    {
      "title": "当春四韵同左丞诗",
      "poem": "雷萌山中草。云煦江上花。流烟漾璇景。轻风泛凌霞。我有幽兰念。衔意瞩里斜。友人殊未还。独慰檐前华。"
    },
    {
      "title": "感春冰遥和谢中书诗二首",
      "poem": "江皋桐始华。敛衣望边亭。平原何寂寂。岛暮兰紫茎。芬披好草合。流烂新光生。冰雪徒皦洁。此焉空守贞。暮意歌上眷。怅哉望佳人。揽洲之宿莽。命为瑶桂因。观书术不变。学古道恒真。若作商山客。寄谢丹水滨。"
    },
    {
      "title": "咏美人春游诗",
      "poem": "江南二月春。东风转绿苹。不知谁家子。看花桃李津。白雪凝琼貌。明珠点绛唇。行人咸息驾。争拟洛川神。"
    },
    {
      "title": "征怨诗",
      "poem": "荡子从征久。凤楼箫管间。独枕凋云鬓。孤灯损玉颜。何日边尘净。庭前征马还。"
    },
    {
      "title": "侍始安石头城",
      "poem": "开局绕天邑。襟邑抱尊华。"
    },
    {
      "title": "杂体诗三十首",
      "poem": "夫楚谣汉风。既非一骨。魏制晋造。固亦二体。璧犹蓝朱成彩。杂错之变无穷。宫角为音。靡曼之态不极。故蛾眉讵同貌。而俱动於魄。芳草宁共气。而皆悦於魂。不其然欤。至於世之诸贤。各滞所迷。莫不论甘而忌辛。好丹而非素。岂所谓通方广恕。好远兼爱者哉。乃及公干、仲宣之论。家有曲直。安仁、士衡之评。人立矫抗。况复殊於此者乎。又贵远贱近。人之常情。重耳轻目。俗之恒蔽。是以邯郸托曲於李奇。士季假论於嗣宗。此其效也。然五言之兴。谅非敻古。但关西邺下。既已罕同。河外江南。颇为异法。故玄黄经纬之辨。金碧浮沉之殊。仆以为亦各具美兼善而已。今作三十首诗。斅其文体。虽不足品藻渊流。庶亦无乖商搉云尔。"
    },
    {
      "title": "古离别",
      "poem": "远与君别者。乃至雁六关。黄云蔽千里。游子何时还。送君如昨日。檐前露已团。不惜蕙草晚。所悲道里寒。君在天一涯。妾身长别离。愿一见颜色。不异琼树枝。菟丝及水萍。所寄终不移。"
    },
    {
      "title": "李都尉陵从军",
      "poem": "樽酒送征人。踟蹰在亲宴。日暮浮云滋。握手泪如霰。悠悠清水川。嘉鲂得所荐。而我在万里。结友不相见。袖中有短书。愿寄双飞燕。"
    },
    {
      "title": "班婕妤咏扇",
      "poem": "纨扇如团月。出自机中素。画作秦王女。乘鸾向烟雾。彩色世所重。虽新不代故。窃愁凉风至。吹我玉阶树。君子恩未毕。零落在中路。"
    },
    {
      "title": "魏文帝曹丕游宴",
      "poem": "置酒坐飞阁。逍遥临华池。神飙自远至。左右芙蓉披。绿竹夹清水。秋兰被幽崖。月出照园中。冠佩相追随。客从南楚来。为我吹参差。渊鱼犹伏浦。听者未云罢。高文一何绮。小儒安足为。肃肃广殿阴。雀声愁北林。众宾还城邑。何用慰我心。"
    },
    {
      "title": "陈思王曹植赠友",
      "poem": "君王礼英贤。不悋千金璧。双阙指驰道。朱宫罗第宅。从容冰井台。清池映华薄。凉风荡芳气。碧树先秋落。朝与佳人期。日夕望青阁。褰裳摘明珠。徙倚拾蕙若。眷我二三子。辞义丽金雘。延陵轻宝剑。季布重然诺。处富不忘贫。有道在葵藿。"
    },
    {
      "title": "刘文学桢感怀",
      "poem": "苍苍山中桂。团团霜露色。霜露一何紧。桂枝生自直。橘柚在南国。因君为羽翼。谬蒙圣主私。托身文墨职。丹彩既已过。敢不自雕饰。华月照芳池。列坐金殿侧。微臣固受赐。鸿恩良未测。"
    },
    {
      "title": "王侍中粲怀德",
      "poem": "伊昔值世乱。秣马辞帝京。既伤蔓草别。方知伏杜情。崤函荡丘墟。冀阙缅纵横。倚棹泛泾渭。日暮山河清。蟋蟀依素野。严风吹枯茎。鹳鹢在幽草。客子泪己零。去乡三元十载。幸遭天下平。贤主降嘉赏。金貂服玄缨。侍宴出河曲。飞盖游邺城。朝露竟几何。忽如水上萍。君子笃恩义。柯叶终不倾。福履既所绥。千载垂令名。"
    },
    {
      "title": "嵇中散康言志",
      "poem": "曰余不师训。潜志去世尘。远想出宏域。高步超常伦。灵凤振羽仪。戢景西海滨。朝食琅玕实。夕饮玉池津。处顺故无累。养德乃入神。旷哉宇宙惠。云罗更四陈。哲人贵识义。大雅明庇身。庄生悟无为。老氏守其真。天下皆得一。名实久相宾。咸池飨爰居。钟鼓或愁辛。柳惠善直道。孙登庶知人。写怀良未远。感赠以书绅。"
    },
    {
      "title": "阮步兵籍咏怀",
      "poem": "青岛海上游。莺斯蒿下飞。浮沈不相宜。羽翼各有归。飘飘可终年。瀁安是非。朝云乘变化。光耀世所希。精卫衔木石。谁能测幽微。"
    },
    {
      "title": "张司空华离情",
      "poem": "秋月映帘栊。悬光入丹墀。佳人抚鸣琴。清夜守空帷。兰径少行迹。玉台生网丝。庭树发红彩。闺草含碧滋。延伫整绫绮。万里赠所思。愿垂湛露惠。信我皎日期。"
    },
    {
      "title": "潘黄门岳述哀",
      "poem": "青春速天机。素秋驰白日。美人归重泉。凄怆无终毕。殡宫已肃清。松柏转萧瑟。俯仰未能弭。寻念非但一。抚衿悼寂寞。恍然若有失。明月入绮窗。仿佛想蕙质。销忧非萱草。永怀寄梦寐。梦寐复冥冥。何由觌尔形。我惭北海术。尔无帝女灵。驾言出远山。徘徊泣松铭。雨绝无还云。华落岂留英。日月方代序。寝兴何时平。"
    },
    {
      "title": "陆平原极羁宦",
      "poem": "储后降嘉命。恩纪被微身。明发眷桑梓。永叹怀密亲。流念辞南澨。衔怨别西津。驱马遵淮泗。旦夕见梁陈。服义追上列。矫迹厕宫臣。朱黻咸髦士。长缨皆俊民契阔承华内。绸缪逾岁年。日暮聊总驾。逍遥观洛川。殂殁多拱木。宿草凌寒烟。游子易感慨。踯躅还自怜。愿言寄三鸟。离思非徒然。"
    },
    {
      "title": "左记室思咏史",
      "poem": "韩公沦卖药。梅生隐市门。百年信荏苒。何为苦心魂。当学卫霍将。建功在河源。珪组贤君眄。青紫明主恩。终军才始达。贾谊位方尊。金张服貂冕。许史乘华轩。王侯贵片议。公卿重一言。太平多欢娱。飞盖东都门。顾念张仲蔚。蓬蒿满中园。"
    },
    {
      "title": "张黄门协苦雨",
      "poem": "丹霞蔽阳景。绿泉涌阴渚。水鹳巢层甍。山云涧柱碍。有弇兴春节。愁霖贯秋序。燮燮凉叶夺。戾戾飔风举。高谈玩四时。索居慕俦侣。青苕日夜黄。芳蕤成宿楚。岁暮百虑交。无以慰延伫。"
    },
    {
      "title": "刘太尉琨伤乱",
      "poem": "皇晋遘阳九。天下横氛雾。秦赵值薄蚀。幽并逢虎据。伊作荷宠灵。感激徇驰骛。虽无六奇术。冀与张韩遇。甯戚扣角歌。桓公遭乃举。荀息冒崄难。实以忠贞故。空令日月逝。愧无古人度。饮马出城濠。北望沙漠路。千里何萧条。白日隐寒树。投袂既愤懑。抚枕怀百虑。功名惜未立。玄发已改素。时哉苟有会。治乱惟冥数。"
    },
    {
      "title": "卢郎中",
      "poem": "谌感交大厦须异材。廊庙非庸器。英俊著世功。多士济斯位。眷顾成绸缪。乃与时髦匹。姻媾久不亏。契阔岂但一。逢厄既已同。处危非所恤。常慕先达概。观古论得失。马服为赵将。疆场得清谧。信陵佩魏印。秦兵不敢出。慨无握中策。徒惭素丝质。羁旅去旧京。感遇逾琴瑟。自顾非杞梓。勉力在无逸。更以畏友朋。滥吹乖名实。"
    },
    {
      "title": "郭弘农璞游仙",
      "poem": "崦山多灵草。海滨饶奇石。偃蹇寻青云。隐沦驻精魄。道人读丹经。方士炼玉液。朱霞入窗牖。曜灵照空隙。傲睨摘木芝。陵波采水碧。眇然万里游。矫掌望烟客。永得安期术。岂愁濛汜迫。"
    },
    {
      "title": "孙",
      "poem": "廷尉绰杂述太素既已分。吹万著形兆。寂动苟有源。因谓殇子夭。道丧涉千载。津梁谁能了。思乘扶摇翰。卓然凌风矫。静观尺棰义。理足未尝少。冏冏秋月明。凭轩咏尧老。浪迹无蚩妍。然后君子道。领略归一致。南山有绮皓。交臂久变化。传火乃薪草。亹亹玄思清。胸中去机巧。物我俱忘怀。可以狎鸥鸟。"
    },
    {
      "title": "许徵君询自叙",
      "poem": "张子暗内机。单生蔽外象。一时排冥筌。冷然空中赏。遣此弱丧情。资神任独往。采药白云隈。聊以肆所养。丹葩曜芳蕤。绿竹阴间敞。苕苕寄意胜。不觉凌虚上。曲棂激鲜飙。石室有幽响。去矣从所欲。得失非外奖。至哉操斤客。重明固已朗。五难既洒落。超迹绝尘网。"
    },
    {
      "title": "殷东阳仲文兴瞩",
      "poem": "晨游任所萃。悠悠蕴真趣。云天亦辽亮。时与赏心遇。青松挺秀萼。蕙色出乔树。极眺清波深。缅映石壁素。莹情无馀滓。拂衣释尘务。求仁既自我。玄风岂外慕。直置忘所宰。萧散得遗虑。"
    },
    {
      "title": "谢仆射混游览",
      "poem": "信矣劳物化。忧襟未能整。薄言遵郊衢。总辔出台省。凄凄节序高。寥寥心悟永。时菊耀岩阿。云霞冠秋岭。眷然惜良辰。徘徊践落景。卷舒虽万绪。动复归有静。曾是迫桑榆。岁暮从所秉。舟壑不可攀。忘怀寄匠郢。"
    },
    {
      "title": "陶徵君潜田居",
      "poem": "种苗在东皋。苗生满阡陌。虽有荷鉏倦。浊酒聊自适。日暮巾柴车。路暗光已夕。归人望烟火。稚子候檐隙。问君亦何为。百年会有役。但愿桑麻成。蚕月得纺绩。素心正如此。开迳望三益。"
    },
    {
      "title": "谢临川灵运游山",
      "poem": "江海经邅回。山峤备盈缺。灵境信淹留。赏心非徒设。平明登云峰。杳与庐霍绝。碧障长周流。金潭恒澄彻。洞林带晨霞。石壁映初晰。乳窦既滴沥。丹井复寥泬。岩崿转奇秀。崟岑还相蔽。赤玉隐瑶溪。云锦被沙汭。夜闻猩猩啼。朝见鼯鼠逝。南中气候暖。朱华凌白雪。幸游建德乡。观奇经禹穴。身名竟谁辨。图史终磨灭。且泛桂水潮。映月游海澨。摄生贵处顺。将为智者说。"
    },
    {
      "title": "颜特进延之侍宴",
      "poem": "太微凝帝宇。瑶光正神县。揆日粲书史。相都丽闻见。列汉构仙宫。开天制宝殿。桂栋留夏飙。兰橑停冬霰。青林结冥濛。丹巘被蔥茜。山云备卿霭。池卉具灵变。重阳集清氛。下辇降玄宴。骛望分环队。晒旷尽都甸。气生川岳阴。烟灭淮海见。中坐溢朱组。步檐簉琼弁。礼登伫睿情。乐阕延皇眄。测恩跻逾逸。沿牒懵浮贱。承荣重兼金。巡华过盈瑱。敢饰舆人咏。方惭渌水荐。"
    },
    {
      "title": "谢法曹惠连赠别",
      "poem": "昨发赤亭渚。今宿浦阳汭。方作云峰异。岂伊千里别。芳尘未歇席。零泪犹在袂。停舻望极浦。弭棹阻风雪。风雪既经时。夜永起怀思。汛滥北湖游。苕亭南楼期。点翰咏新赏。开袠莹所疑。摘芳爱气馥。拾蕊怜色滋。色滋畏沃若。人事亦销铄。子衿怨勿往。谷风诮轻薄。共秉延州信。无惭仲路诺。灵芝望三秀。孤筠情所托。所托已殷勤。祗足搅怀人。今行嵊外。衔思至海滨。觌子杳未僝。款睇在何辰。杂佩虽可赠。疏华竟无陈。无陈心悁劳。旅人岂游遨。幸及风雪霁。青春满江皋。解缆候前侣。还望方郁陶。烟景若离远。末响寄琼瑶。"
    },
    {
      "title": "王徵君微养疾",
      "poem": "窈蔼潇湘空。翠涧澹无滋。寂历百草晦。欻吸鹍鸡悲。清阴往来远。月华散前墀。炼药瞩虚幌。汛瑟卧遥帷。水碧验未黩。金膏灵讵缁。北渚有帝子。荡漾不可期。怅然山中暮。怀疴属此诗。"
    },
    {
      "title": "袁太尉淑从驾",
      "poem": "宫庙礼哀敬。枌邑道严玄。恭洁由明祀。肃驾在祈年。诏徒登季月。戒凤藻行川。云旆象汉徙。宸网拟星悬。朱棹丽寒渚。金鍐映秋山。羽卫蔼流景。彩吹震沈渊。辨诗测京国。履籍鉴都鄽。氓谣响玉律。邑颂被丹弦。文轸薄桂海。声教烛冰天。和惠颁上笏。恩渥浃下筵。幸侍观洛后。岂慕巡河前。服义方无沫。展歌殊未宣。"
    },
    {
      "title": "谢光禄庄郊游",
      "poem": "肃舲出郊际。徙乐逗江阴。翠山方蔼蔼。青浦正沈沈。凉叶照沙屿。秋荣冒水浔。风散松架险。云郁石道深。静默镜绵野。四睇乱层岑。气清知雁引。露华识猨音。云装信解黻。烟驾可辞金。始整丹泉术。终觌紫芳心。行光自容裔。无使弱思侵。"
    },
    {
      "title": "鲍参军昭戎行",
      "poem": "豪士枉尺璧。宵人重恩光。狥义非为利。执羁轻去乡。孟冬郊祀月。杀气起严霜。戎马粟不暖。军士冰为浆。晨上城皋坂。碛砾皆羊肠。寒阴笼白日。大谷晦苍苍。息徒税征驾。倚剑临八荒。鹪鹏不能飞。玄武伏川梁。铩翮由时至。感物聊自伤。坚儒守一经。未足识行藏。"
    },
    {
      "title": "休上人怨别",
      "poem": "西北秋风至。楚客心悠哉。日暮碧云合。佳人殊未来。露彩方泛艳。月华始徘徊。宝书为君掩。瑶琴讵能开。相思巫山渚。怅望阳云台。膏炉绝沈燎。绮席生浮埃。桂水日千里。因之平生怀。"
    },
    {
      "title": "学魏文帝诗",
      "poem": "西北有浮云。缭绕华阴山。惜哉时不遇。入夜值霜寒。秋风聒地起。吹我至幽燕。幽燕非我国。窈窕为谁贤。少年歌且止。歌声断客子。"
    },
    {
      "title": "效阮公诗十五首",
      "poem": "岁暮怀感伤。中夕弄清琴。戾戾曙风急。团团明月阴。孤云出北山。宿鸟惊东林。谁谓人道广。忧慨自相寻。宁知霜雪后。独见松竹心。十年学读书。颜华尚美好。不逐世间人。斗鸡东郊道。富贵如浮云。金玉不为宝。一旦鹈鴂鸣。严霜被劲草。志气多感失。泪下沾怀抱。白露淹庭树。秋风吹罗衣。忠信主不合。辞意将诉谁。独坐东轩下。鸡鸣夜已晞。总驾命宾仆。遵路起旋归。天命谁能见。人踪信可疑。飘飘恍惚中。是非安所之。大道常不验。金火每如斯。慷慨少淑貌。便娟多令辞。宿昔秉心誓。灵明将见期。愿从丹丘驾。长弄华池滋。阴阳不可知。鬼神惟杳冥。暂试武帝貌。一见李后灵。同情沦异物。有体入无形。贤圣共草昧。仁智焉足明。变化未有极。恍惚谁能精。若木出海外。本自丹水阴。群帝共上下。鸾鸟相追寻。千龄犹旦夕。万世更浮沉。岂与异乡士。瑜瑕论浅深。夏后乘两龙。高会在帝台。荣光河雒出。白云苍梧来。侍御多贤圣。升降有群才。四时有变化。盛明不徘徊。高阳邈已远。伫立谁语哉。昔余登大梁。西南望洪河。时寒原野旷。风急霜露多。仲冬正惨切。日月少精华。落叶纵横起。飞鸟时相过。搔首广川阴。怀归思如何。常愿反初服。间步颍水阿。宵月辉西极。女圭映东海。佳丽多异色。芬葩有奇采。绮缟非无情。光阴命谁待。不与风雨变。长共山川在。人道则不然。消散随风改。少年学击剑。从师至幽州。燕赵兵马地。唯见古时丘。登城望山水。平原独悠悠。寒暑有往来。功名安可留。扰扰当途子。毁誉多埃尘。朝生舆马间。夕死衢路滨。藜藿应见弃。势位乃为亲。华屋争结绶。朱门竞弹巾。徒羡草木利。不爱金碧身。至德所以贵。河上有丈人。华树曜北林。芬芳空自宣。秋至白云起。蟪蛄号庭前。中心有所思。虚堂独浩然。安坐咏琴瑟。逍遥可永年。假乘试行游。北望高山岑。翩翩征鸟翼。萧萧松柏阴。感时多辛酸。览物更伤心。性命有定理。祸福不可禁。唯见云际鹄。江海自追寻。夕云映西山。蟋蟀吟桑梓。零露被百草。秋风吹桃李。君子怀苦心。感慨不能止。驾言远行游。驱马清河涘。寒暑更进退。金石有终始。光色俯仰间。英艳难久恃。至人贵无为。裁魂守寂寥。唯有驰骛士。风尘有一朝。舆马相跨跃。宾从共衿骄。天道好盈缺。春华故秋凋。不知北山民。商歌弄场苗。"
    },
    {
      "title": "清思诗五首",
      "poem": "赵后未至丽。阴妃非美极。情理傥可论。形有焉足识。帝女在河洲。晦映西海侧。阴阳无定光。杂错千万色。终岁如琼草。红华长翕赩。师旷操雅操。延子聆奇音。玄鹤徒翔舞。清角自浮沉。明琯东南逝。精丝西北临。白云瑶池曲。止使泪淫淫。秋夜紫兰生。湛湛明月光。偃蹇灵芝采。容裔紫华堂。林木不拂盖。淇水宁渐裳。倏忽南江阴。照曜北海阳。从此长往来。万世无感伤。白露滋金瑟。清风荡玉琴。空闺饶远念。虚堂生夜阴。兹夕一何哀。明月没西林。世人重时暮。道士情亦深。愿乘青鸟翼。径出玉山岑。至德不可传。灵龟不可侣。草木还根蒂。精灵归妙理。我学杳冥道。谁能测穷已。须待九转成。终会长沙市。"
    },
    {
      "title": "伤内弟刘常侍诗",
      "poem": "金璧自蕙质。兰杜信嘉名。丹彩既腾迹。华萼故扬声。伊余方罢秀。叹息向君荣。谁疑春光昃。何遽秋露轻。远心惜近路。促景怨长情。风至衣袖冷。况复蟪蛄鸣。白露沿汉沼。明月空汉生。长悲离短意。恻切吟空庭。注欷东郊外。流涕北山坰。"
    },
    {
      "title": "悼室人诗十首",
      "poem": "佳人永暮矣。隐忧遂历兹。宝烛夜无华。金镜昼恒微。桐叶生绿水。雾天流碧滋。蕙弱芳未空。兰深鸟思时。湘醽徒有酌。意塞不能持。适见叶萧条。已复花庵郁。帐里春风荡。檐前还燕拂。垂涕视去景。摧心向徂物。今悲辄流涕。昔欢常飘忽。幽情一不弭。守叹谁能慰。夏云多杂色。红光铄蕤鲜。苒弱屏风草。潭拖曲池莲。黛叶鉴深水。丹华香碧烟。临彩方自吊。揽气以伤然。命知悲不绝。恒如注海泉。驾言出游衍。冀以涤心胸。复值烟雨散。清阴带山浓。素沙匝广岸。雄虹冠尖峰。出风舞森桂。落日暧圆松。还结生不念。楚客独无容。秋至捣罗纨。泪满未能开。风光肃入户。月华为谁来。结眉向珠网。沥思视青苔。鬓局将成葆。带减不须摧。我心若函烟。葐蒀满中怀。窗尘岁时阻。闺芜日夜深。流黄夕不织。宁闻梭杼音。凉霭漂虚座。清香荡空琴。蜻引知寂寥。蛾飞测幽阴。乃抱生死悼。岂伊离别心。颢颢气薄暮。蓛蓛清衾单。阶前水光裂。树上雪花团。庭鹤哀以立。云鸡肃且寒。方东有苦泪。承夜非膏兰。从此永黯削。萱叶焉能宽。杼悲情虽滞。送往意所知。空座几时设。虚帷无久垂。暮气亦何劲。严风照天涯。梦寐无端际。惝恍有分离。意念每失乖。徒见四时亏。神女色姱丽。乃出巫山湄。逶迤罗袂下。鄣日望所思。佳人独不然。户牖绝锦綦。感此增婵娟。屑屑涕自滋。清光澹且减。低意守空帷。二妃丽潇湘。一有乍一无。佳人承云气。无下此幽都。当追帝女迹。出入泛灵舆。掩映金渊侧。游豫碧山隅。暧然时将罢。临风返故居。"
    },
    {
      "title": "诗",
      "poem": "通渠运春流。幽谷涣冰。荡秽出新泉。游望登重陵。"
    },
    {
      "title": "自乐昌郡溯流入郴诗",
      "poem": "兹山界夷夏。天际横寥廓。"
    },
    {
      "title": "诗",
      "poem": "河州多沙尘。风吹黄云起。"
    },
    {
      "title": "歌",
      "poem": "芳洲之草行欲暮。桂水之波不可渡。绝世独立兮报君子之一顾。"
    },
    {
      "title": "歌",
      "poem": "曲台歌未徙。黄壤哭已亲。玉玦归无色。罗衣会生尘。骄才雄力君何怨。徒念薄命之苦辛。"
    },
    {
      "title": "谣",
      "poem": "秋雁度兮芳草残。琴柱急兮江上寒。愿一见兮道我意。千里远兮长路难。谣碧玉作碗银为盘。一刻一镂化双鸾。"
    },
    {
      "title": "歌",
      "poem": "美人不见紫锦衾。黄泉应至何所禁。"
    },
    {
      "title": "诗",
      "poem": "见上客兮心历乱。送短诗兮怀长叹。中人望兮蚕既饥。燮蹀暮兮思夜半。"
    },
    {
      "title": "杂三言五首",
      "poem": "予上国不才。黜为中山长史。待罪三载。究识烟霞之状。既对道书。官又无职。笔墨之势。聊为后文。"
    },
    {
      "title": "构象台",
      "poem": "曰上妙兮道之精。道之精兮俗为名。名可宗兮圣风立。立圣风兮兹教生。写经记兮记图刹。画影象兮在丹青。起净法兮出西海。流梵音兮至索溟。网紫宙兮洽万品。冠璇寓兮济群生。余汩阻兮至南国。迹已徂兮心未扃。立孤台兮山岫。架半室兮江汀。累青杉於涧构。积红石於林棂。云八重兮七色。山十影兮九形。金灯兮江篱。环轩兮匝池。相思兮豫章。戴雪兮抱霜。栽异木而同秀。钟杂草而一香。苔藓生兮绕石户。莲花舒兮绣池梁。伊日月之寂寂。无人音与马迹。耽禅情於云迳。守息心於端石。永结意於鹫山。长憔悴而不惜。"
    },
    {
      "title": "访道经",
      "poem": "百学兮异文。锦派兮绮分。珍君之言兮皦无际。悦子之道兮迥不群。澹深韵於白水。俨高意於浮云。轨贤豪於后学。轶望识於前文。兹道兮可传。可传兮皓然。挟兹心兮赴绝国。怀此书兮坐空山。空山隐辚兮穷翠崿。水散漫兮涵素壑。海外阴兮气昙昙。江上月兮光灼灼。东南出兮是一山。西北来兮乃双鹤。池中莲兮十色红。窗前树兮万叶落。四壁深兮乃泬。左右虚兮如寂寞。寂寞兮山室。德经兮道。荡魂兮刷气。掩忧兮静疾。信若人兮先觉。聊与子兮如一。"
    },
    {
      "title": "镜《论语》",
      "poem": "巡青史之残诰。览朱管之遗册。惟鲁滨之一叟。信衔道而探寂。世艰险而多阻。君英明而不革。讲业兮齐卫。论精兮汴泗。子之说兮义已秘。成贾郑之雄理。可黄何之壮思。惜古人之取才。瞰青云而靖意。意恬怅兮有端。才赠峻兮可观。宪妫禹而折法。袭仁谊而求安。不嬿婉於戚施。宁踸踔於马兰。俾后生之庶士。鉴明德之音翰。惟山中兮寂寞。沉忧思兮无从。石红青兮百叠。山浓淡兮万重。日下兮。月出兮铜峰。竹色兮拂户。水气兮绕窗。味哲人之遗珍。折片句兮忘老。嘉石门之埋名。怜柳子之沈道。书吴伯於衣袖。镂颜子於心抱。筹出处之叔仲。酌言默之多少。若妙行与上灵。非积学之所绍。至游夏以升降。幸砥心而勿夭。"
    },
    {
      "title": "悦曲池",
      "poem": "北山兮黛柏。南江兮石。峰兮若虹。黛树兮如昼。暮云兮十里。朝霞兮千尺。千尺兮绵绵。青气兮往旋。桐之叶兮蔽日。桂之枝兮刺天。百谷多兮泻乱波。杂磵饶兮鹜丛泉。竟长洲兮匝东岛。萦曲屿兮绕西山。山峦岏兮水环合。水环合兮石重沓。林中电兮雨冥冥。江上风兮木飒飒。盟清冷兮适潺湲。白云起兮吊石莲。客子思兮心断绝。心断绝兮愁无闲。步东池兮夜未艾。卧西窗兮月向山。引一息于魂内。扰百绪於眼前。意春兰与秋若。愿不绝於江边。"
    },
    {
      "title": "爱远山",
      "poem": "伯鸾兮已远。名山兮不返。逮绀草之可结。及朱华之未晚。緤余马於椒阿。漾余舟於沙衍。临星朏兮树暗。看日烁兮霞浅。浅霞兮駮云。一合兮一分。映壑兮为饰。缀涧兮居文。碧色兮婉转。丹秀兮芬蒀。深林寂以窈窈。上猨狖之所群。群猨兮聒山。大林兮蔽天。枫岫兮筠岭。兰畹兮芝田。紫蒲兮光水。红荷兮艳泉。香枝兮嫩叶。翡累兮翠叠。非郢路之辽远。实寸忧之相接。欷美人於心底。愿山与川之可涉。若溘死於汀潭。哀时命而自惬。"
    },
    {
      "title": "应谢主簿骚体",
      "poem": "山棂静兮悲凝凉。涧轩掩兮酒涵霜。曾风激兮绿苹断。积石闭兮紫苔伤。芝原寂少色。筠原寂少色。筠庭黯无光。沐予冠於极浦。驰予珮兮江阳。吊秋冬之已暮。忧与忧兮不忘。使杜蘅可翦而弃。夫何贵于芬芳。"
    },
    {
      "title": "刘仆射东山集学骚",
      "poem": "含秋一顾。眇然山中。檀乐循。便娟来风。木瑟瑟兮气芬蒀。石戈戈兮水成文。擿江崖之素草。窥海岫之青云。愿芙蓉兮未晦。遵江波兮待君。"
    },
    {
      "title": "山中《楚辞》六首",
      "poem": "青春素景兮白日出之蔼蔼。吾将弭节於江夏。见杜若之如大。结雕鳞以成车。悬杂羽而为盖。草色绿而马声悲。欷沿油以流带。予将礼於太一。乃雄剑兮玉钩。日华粲於芳阁。月金披於翠楼。舞燕赵之上色。激河淇之名讴。荐西海之异品。倾东岳之庶羞。乘鱼文兮锦质。要灵人兮中州。入橘浦兮容与。心敞惘兮迷所识。视烟霞而一色。深秋窈以亏。天上列星之所极。桂之生兮山之峦。纷可爱兮柯团团。谿崎嶬兮石架阻。飕兮木道寒。烟色闭兮乔木桡。岚气暗兮幽篁难。忌蟪蛄之蚤吟。惜玉孙之晚还。信於邑兮白露。方夭病兮秋兰。石簁簁兮蔽日。雪叠叠兮薄树。车萧条兮山逼。舟容与兮水路。愍晨夜之摧挫。感春秋之欲暮。征夫辍而在位。御者跼而载顾。魂兮归来。异方不可以亲。蝮蛇九首。雄虺戴鳞。炎穴一光。骨烂魂伤。玄狐曳尾。赤象为梁。至日归来。无往此异方。"
    }
  ],
  "任昉": [
    {
      "title": "为王嫡子侍皇太子释尊宴",
      "poem": "在昔归运。阻乱弘多。夷山制宇。荡海为家。风云改族。日月增华。钦圣兹远。怀道兹冲。践言动俗。果行移风。进往一篑。启或三蒙。冰实因水。金亦在镕。惟神知化。在物立言。乐正雅颂。咸被后昆。告奠明祀。观道圣门。日月不息。师表常尊。"
    },
    {
      "title": "赠王僧孺诗",
      "poem": "惟子见知。惟余知子。观行视言。要终犹始。敬之重之。如兰如芷。形应影随。曩行今止。百行之首。立人斯著。子之有之。谁毁谁誉。修名既立。老至何遽。谁其执鞭。吾为子御。刘略班艺。虞志荀录。伊昔有怀。交相欣勖。下帷无倦。升高有属。嘉尔晨灯。惜余夜烛。"
    },
    {
      "title": "答刘居士诗",
      "poem": "君子之道。亦有其四。高行绝俗。盛德出类。才同文锦。学非书肆。望之可阶。即之难至。辍精天理。躔象少微。人与俗异。道与人违。庭飞熠耀。室满伊威。行无辙迹。理绝心机。"
    },
    {
      "title": "九日侍宴乐游苑诗",
      "poem": "帝德峻韶夏。王功书颂平。共贯沿五胜。浊道迈三英。我皇抚归运。时乘信告成。一唱华钟石。再抚被丝笙。黄草归雒木。梯山荐玉荣。时来浊河变。瑞起温洛清。物色动宸眷。民豫降皇情。"
    },
    {
      "title": "奉和登",
      "poem": "景阳山诗物色感神游。升高怅有阅。南望铜駞街。北走长楸埒。别涧宛沧溟。疏山驾瀛碣。奔鲸吐华浪。司南动轻枻。日下重门照。云开九华澈。观阁隆旧恩。奉图愧前哲。"
    },
    {
      "title": "泛长溪诗",
      "poem": "徇禄聚归粮。依隐谢羁勒。绝物甘离群。长怀思去国。长溪永东舍。震区穷水域。道遇垂纶叟。聊访问津惑。弭楫申九言。无为累牵纆。长泛沧浪水。平明至曛黑。"
    },
    {
      "title": "落日泛舟东溪诗",
      "poem": "黝黝桑柘繁。芃芃麻麦盛。交柯溪易阴。反景澄馀映。吾生虽有待。乐天庶知命。不学梁甫吟。唯识沧浪咏。田荒我有役。秩满余谢病。"
    },
    {
      "title": "济浙江诗",
      "poem": "昧旦乘轻风。江湖忽来往。或与归波送。乍逐翻流上。近岸无暇目。远峰更兴想。绿树悬宿根。丹崖颓久壤。"
    },
    {
      "title": "赠郭桐庐山谿口见候余既未至郭仍进村维舟久之郭生方至诗",
      "poem": "朝发富春渚。蓄意忍相思。涿令行春返。冠盖溢川坻。望久方来萃。悲欢不自持。沧江路穷此。湍险方自兹。叠嶂易成响。重以夜猿悲。客心幸自弭。中道遇心期。亲好自斯绝。孤游从此辞。"
    },
    {
      "title": "答何徵君诗",
      "poem": "散诞羁外。拘束名教里。得性千乘同。山林无朝市。勿以耕蚕贵。空笑易农士。宿昔仰高山。超然绝尘轨。倾壶已等药。命管亦齐喜。无为叹独游。若终方同止。"
    },
    {
      "title": "赠徐徵君诗",
      "poem": "促生悲永路。早交伤晚别。自我隔容徽。於焉徂岁月。情非山河阻。意似江湖悦。东皋有儒素。杳与荣名绝。曾是违赏心。曷用箴余缺。眇焉追平生。尘书废不阅。信此伊能已。怀抱岂暂辍。何以表相思。贞松擅严节。"
    },
    {
      "title": "答刘孝绰诗",
      "poem": "阅水既成澜。藏舟遂移壑。彼美洛阳子。投我怀秋作。久敬类诚言。吹嘘似嘲谑。兼称夏云尽。复陈秋树索。讵慰耋嗟人。徒深老夫托。直史兼褒贬。辖司专疾恶。九折多美疹。匪报庶良药。子其崇锋颖。春耕励秋获。"
    },
    {
      "title": "答到建安饷杖诗",
      "poem": "故人有所赠。称以冒霜筠。定是湘妃泪。潜洒遂邻彬。扶危复防咽。事归薄暮人。劳君尚齿意。矜此杖乡辰。复资后坐彦。候余方欠伸。献君千里笑。纾我百忧嚬。坐适虽有器。卧游苦无津。何由乘此竹。直见平生亲。"
    },
    {
      "title": "寄到溉诗",
      "poem": "铁钱两当一。百易代名实。为惠当及时。无待凉秋日。"
    },
    {
      "title": "别萧谘议",
      "poem": "诗离烛有穷辉。别念无终绪。歧言未及申。离目已先举。揆景巫衡阿。临风长楸浦。浮云难嗣音。徘徊怅谁与。傥有关外驿。聊访狎鸥渚。"
    },
    {
      "title": "厉吏人讲学诗",
      "poem": "暮烛迫西榆。将落诫南亩。曰余本疏情。颓暮积榆柳。践境渴师臣。临政钦益友。旰食愿横经。终朝思拥帚。虽欣辨兰艾。何用辟蒿莠。"
    },
    {
      "title": "苦热诗",
      "poem": "旭旦烟云卷。烈景入东轩。倾光望转蕙。斜日照西垣。既卷蕉梧叶。复倾葵藿根。重簟无冷气。挟石似怀温。霡霂类珠缀。喘吓文苑作赫。状雷奔。"
    },
    {
      "title": "同谢朏花雪诗",
      "poem": "土膏候年动。积雪表晨暮。散葩似浮玉。飞英若总素。东序皆白珩。西雝尽翔鹭。山经陋蜜荣。骚人贬琼树。"
    },
    {
      "title": "出郡传舍哭范仆射诗",
      "poem": "平生礼数绝。式瞻在国桢。一朝万化尽。犹我故人情。待时属兴运。王佐俟民英。结欢三十载。生死一交情。携手遁衰孽。接景事休明。运阻衡言革。时泰玉阶平。浚冲得茂彦。夫子值狂生。伊人有泾渭。非余扬浊清。将乖不忍别。欲以遣离情。不忍一辰。千龄万恨生。已矣平生事。咏歌盈箧笥。兼复相嘲谑。常与虚舟值。何时见范侯。还叙平生意。与子别几辰。经涂不盈旬。弗睹朱颜改。徒想平生人。宁知安歌日。非君撤瑟晨。已矣余何叹。辍舂哀国均。"
    },
    {
      "title": "严陵濑诗",
      "poem": "群峰此峻极。参差百重嶂。清浅既涟漪。激石复奔壮。神物徒有造。终然莫能状。"
    },
    {
      "title": "咏池边桃诗",
      "poem": "已谢西王苑。复揖绥山枝。聊逢赏者爱。栖趾傍莲池。开红春灼灼。结实夏离离。"
    }
  ],
  "丘迟": [
    {
      "title": "九日侍宴乐游苑诗",
      "poem": "朱明已谢。蓐收司礼。爰理秋祓。备扬旌棨。奉璋峨峨。金貂济济。上林弘敞。离宫非一。彩殿回风。丹楼映日。随珠甲帐。屯卫周悉。睟容徐动。天仪澄谧。云物游飏。光景高丽。枯叶未落。寒花委砌。丝桐激舞。楚雅闲慧。参差繁响。殷勤流诣。"
    },
    {
      "title": "侍宴乐游苑送",
      "poem": "徐州应诏"
    },
    {
      "title": "诗",
      "poem": "诘旦阊阖开。驰道闻凤吹。轻荑承玉辇。细草藉龙骑。风迟山尚响。雨息云犹积。巢空初鸟飞。荇乱新鱼戏。实为北门重。匪亲孰为寄。参差别念举。肃穆恩波被。小臣信多幸。投生岂酬义。"
    },
    {
      "title": "旦发渔浦潭诗",
      "poem": "渔潭雾未开。赤亭风已飏。棹歌发中流。鸣鞞响沓障。村童忽相聚。野老时一望。诡怪石异象。崭绝峰殊状。森森荒树齐。析析寒沙涨。藤垂岛易陟。崖倾屿难傍。信是永幽栖。岂徒暂清旷。坐啸昔有委。卧治今可尚。"
    },
    {
      "title": "夜发密岩口诗",
      "poem": "弭棹纔假寐。击汰已争先。敞朗朝霞澈。惊明晓魄悬。万寻仰危石。百丈窥重泉。丛枝上点点。崩溜下填填。"
    },
    {
      "title": "敬酬柳仆射征怨诗",
      "poem": "清歌自言妍。雅舞空仙仙。耳中解明月。头上落金钿。雀飞且近远。暮入绮窗前。鱼戏虽南北。终还荷叶边。惟见君行久。新年非故年。"
    },
    {
      "title": "答徐侍中为人赠妇诗",
      "poem": "丈夫吐然诺。受命本遗家。糟糠且弃置。蓬首乱如麻。侧闻洛阳客。金盖翼高车。谒帝时来下。光景不可奢。幽房一洞启。二八尽芳华。罗裙有长短。翠鬓无低斜。长眉横玉脸。皓腕卷轻纱。俱看依井蝶。共取落檐花。何言征戍苦。抱膝空咨嗟。"
    },
    {
      "title": "赠何郎诗",
      "poem": "向夕秋风起。野马杂尘埃。忧至犹如绕。讵是故人来。檐际落黄叶。阶前网绿苔。遥情不入酒。望美信难哉。"
    },
    {
      "title": "题琴朴",
      "poem": "奉柳吴兴诗边山此嘉树。摇影出云垂。清心有素体。直干无曲枝。凡耳非所别。君子特见知。不辞去根本。造膝仰光仪。"
    },
    {
      "title": "芳树诗",
      "poem": "芳叶已漠漠。嘉实复离离。发景傍云屋。凝晖覆华池。轻蜂掇浮颖。弱鸟隐深枝。一朝容色茂。千春长不移。"
    },
    {
      "title": "望雪诗",
      "poem": "氛氲发紫汉。杂沓被朱城。倏忽银台构。俄顷玉树生。绵绵九轨合。昭昭四区明。"
    },
    {
      "title": "玉阶春草诗",
      "poem": "发溜始参差。扶阶方沃若。杂叶半藏蜻。丛花未隐雀。葳蕤乱碧紫。苍黄间浓薄。"
    }
  ],
  "虞羲": [
    {
      "title": "巫山高",
      "poem": "南国多奇山。荆巫独灵异。云雨丽以佳。阳台千里思。勿言可再得。特美君王意。高唐一断绝。光阴不可迟。"
    },
    {
      "title": "自君之出矣",
      "poem": "自君之出矣。杨柳正依依。君去无消息。唯见黄鹤飞。关山多险阻。士马少光辉。流年无止极。君去何时归。"
    },
    {
      "title": "敬赠萧谘议诗",
      "poem": "璇源派水。玉树分柯。投殷于宋。佐汉而酂。九畴攸叙。一画载謌。象贤弈叶。衮服逶迤。自兹以降。朝端国右。鸣玉在腰。纳言加首。有钟有石。无凋无朽。令问令望。如琼如玖。相门出相。德门有德。弱冠登朝。淑问玄塞。弱冠伊何。有典有则。淑问伊何。自南自北。五芝秀草。八桂嘉树。五马骋涂。八龙游雾。彼令兄弟。方之有裕。并列大夫。登高而赋。受言载笔。遂典群流。天禄不校。白兽未仇。申辕风雅。邹郯春秋。彝文不斁。职此之由。帝念师旅。诏参帷慕。对曰戎车。未之先学。归陈俎豆。拂衣行乐。容止可观。卷舒可度。千乘之后。好道轼闾。开府之日。有弓有舆。久勤引领。独下辟书。鸣笳启路。托乘后车。枚叟上书。吴王弗纳。夫君正谏。直道难合。有伐问仁。阳狂不答。乃蒙矢刃。永离噂。退食自公。多历年所。思归养素。豫闻斯语。终日下帷。情非待举。如蘧如惠。此出此处。吾人下走。国士见知。同游宛洛。并泛涟漪。轻萝易动。遂别芳枝。蹈之不足。托此差池。"
    },
    {
      "title": "赠何录事諲之诗十章",
      "poem": "历历斗维。王畿所止。滔滔灊汉。天步之纪。金耀圆图。玉澈方汜。蕰灵擢秀。载笃君子。於穆君子。左角佩觿。从群竹骑。取俊游儿。昂昂千里。宛宛长离。同规同矩。异雄守雌。早弃幼志。夙耽强学。唯道是修。何土不乐。将英竹箭。聊游稽岳。容止可观。进退可度。有德有行。如珪如璋。乐山乐水。令问令望。辞家观国。为龙为光。唯兄唯弟。元方季方。汉北张生。洛阳贾子。秩宗是佐。淑问不已。佥曰允谐。肃恭帝祉。於斯为盛。齐称得士。中槐如宿。上阁如云。握兰正典。执笔司文。方瑜等润。比桂争芬。能照时宰。绩著人君。帝子南牧。孔殷是抚。白水悠悠。青原庑庑。贲之束帛。不日来取。如马如枚。长裾上府。咨余下走。中田获菽。乃裹糇粮。遂去乡塾。既曰覯止。朝游夕宿。如佩萱兰。久知芬馥。共化之选。古谓惟良。能柔下邑。必惠上邦。大君有命。朱襮绣裳。方同汲子。重卧淮阳。嘉命显承。方驾兰汜。如彼飞鸿。抟风千里。极目宁皋。劳心无已。苏歌有慰。逖听倾耳。"
    },
    {
      "title": "送友人上湘诗",
      "poem": "濡足送征人。褰裳临水路。共盈一樽酒。对之愁日暮。汉广虽容舠。风悲未可渡。佳期难再得。但愿论心故。沅水日生波。芳洲行坠露。共知丘壑改。同无金石固。"
    },
    {
      "title": "咏霍将军北伐诗",
      "poem": "拥旄为汉将。汗马出长城。长城地势险。万里与云平。凉秋八九月。虏骑入幽并。飞狐白日晚。瀚海愁云生。羽书时断绝。刁斗昼夜惊。乘墉挥宝剑。蔽日引高旍。云屯七萃士。鱼丽六郡兵。胡笳关下思。羌笛陇头鸣。骨都先自詟。日逐次亡精。玉门罢斥堠。甲第始修营。位登万庾积。功立百行成。天长地自久。人道有亏盈。未穷激楚乐。已见高台倾。当令麟阁上。千载有雄名。"
    },
    {
      "title": "数名诗",
      "poem": "一去濠水阳。连翩远为客。二毛飒已垂。家贫无所择。三径日荒疏。徭人心不怿。四豪不降意。何事黄金百。五日来归者。朱轮竟长陌。六郡轻薄儿。追随穷日夕。七发动音容。宾从纷奕奕。八表服英严。光光满坟藉。九流意何以。守玄遂成白。十载职不移。来归落松柏。"
    },
    {
      "title": "见江边竹诗",
      "poem": "挺此贞坚性。来树朝夕池。秋波漱下趾。冬雪封上枝。葳蕤防晓露。葱茜集羁雌。含风自飒飒。负雪亦猗猗。金明无异状。玉洞良在斯。但恨非嶰谷。伶伦未见知。"
    },
    {
      "title": "春郊诗",
      "poem": "光风转蕙畮。香雾郁兰津。暄迟蝶弄葩。景丽鸟和春。樵歌喧垄暮。渔枻乱江晨。山中芳杜若。依依独思人。"
    },
    {
      "title": "咏秋月诗",
      "poem": "影丽高台端。光入长门殿。初生似玉钩。裁满如团扇。泛滥浮阴来。金波时不见。傥遇赏心者。照之西园宴。"
    },
    {
      "title": "橘诗",
      "poem": "冲飙发陇首。朔雪度炎洲。摧折江南桂。离披漠北楸。独有凌霜橘。荣丽在中州。从来自有节。岁暮将何忧。"
    },
    {
      "title": "望雪诗",
      "poem": "岁杪云昼昏。玄池冰夜结。远风金河起。吹我玉山雪。"
    },
    {
      "title": "送别诗",
      "poem": "唯有一字书。寄之南飞雁。"
    }
  ],
  "沈约": [
    {
      "title": "日出东南隅行",
      "poem": "朝日出邯郸。照我丛台端。中有倾城艳。顾景织罗纨。延躯似纤约。遗视若回澜。瑶装映层绮。金服炫雕栾。幸有同匡好。西仕服秦官。宝剑垂玉贝。汗马饰金鞍。萦场类转雪。逸控写腾鸾。罗衣夕解带。玉钗暮垂冠。"
    },
    {
      "title": "昭君辞",
      "poem": "朝发披香殿。夕济汾阴河。於兹怀九逝。自此敛双蛾。沾妆疑湛露。绕臆状流波。日见奔沙起。稍觉转蓬多。胡风犯肌骨。非直伤绮罗。衔涕试南望。关山郁嵯峨。始作阳春曲。终成苦寒歌。惟有三五夜。明月暂经过。"
    },
    {
      "title": "长歌行",
      "poem": "连连舟壑改。微微市朝变。来功嗣往迹。莫武徂升彦。局涂顿远策。留欢恨奔箭。拊戚状惊澜。循休拟回电。岁去芳愿违。年来苦心荐。春貌既移红。秋林岂停茜。一倍茂陵道。宁思柏梁宴。长戢兔园情。永别金华殿。声徽无惑简。丹青有馀绚。幽龠且未调。无使长歌倦。"
    },
    {
      "title": "同前",
      "poem": "春隰荑绿柳。寒墀积皓雪。依依往纪盈。霏霏来思结。思结缠岁晏。曾是掩初节。初节曾不掩。浮荣逐弦缺。弦缺更圆合。浮荣永沉灭。色随夏莲变。态与秋霜耋。道迫无异期。贤愚有同绝。衔恨岂云忘。天道无甄别。功名识所职。竹帛寻摧裂。生外苟难寻。坐为长叹设。"
    },
    {
      "title": "君子行",
      "poem": "良御惑燕楚。妙察乱渑淄。堤倾由漏壤。垣隙自危基。嚣途或妄践。党议勿轻持。"
    },
    {
      "title": "从军行",
      "poem": "惜哉征夫子。忧恨良独多。浮天出鳀海。束马渡交河。雪萦九折嶝。风卷万里波。维舟无鸟岛。秣骥乏平莎。凌涛富惊沫。援木阙垂萝。江飔鸣叠屿。流云照层阿。玄埃晦朔马。白日照吴戈。寝兴动征怨。寤寐起还歌。晨装岂辍警。夕垒讵淹和。苦哉远征人。悲矣将如何。"
    },
    {
      "title": "豫章行",
      "poem": "燕陵平而远。易河清且驶。一见尘波阻。临途引征思。双剑爱匣同。孤鸾悲影异。宴言诚易纂。清歌信难嗣。卧闻夕钟急。坐阅朝光亟。往欢坠壮心。来戚满衰志。殂芳无再馥。沦灰定还炽。夏台尚可忘。荣辱亦奚事。愧微旷士节。徒感鄙生饵。劳哉纳辰和。地远托声寄。"
    },
    {
      "title": "相逢狭路间",
      "poem": "相逢洛阳道。系声流水车。路逢轻薄子。伫立问君家。君家诚易知。易知复易忆。龙马满街衢。飞盖交门侧。大子万户侯。中子飞而食。小子始从官。朝夕温省直。三子俱入门。赫奕多羽翼。若若青组纡。烟烟金铛色。大妇绕梁歌。中妇回文织。小妇独无事。闭门聊且即。绿绮试一弹。玄鹤方鼓翼。"
    },
    {
      "title": "长安有狭斜行",
      "poem": "青槐金陵陌。丹毂贵游士。方骖万乘巨。炫服千金子。咸阳不足称。临淄孰能拟。"
    },
    {
      "title": "三妇艳",
      "poem": "大妇拂玉匣。中妇结罗帷。小妇独无事。对镜画蛾眉。良人且安卧。夜长方自私。"
    },
    {
      "title": "江蓠生幽渚",
      "poem": "泽兰被荒径。孤芳岂自通。幸逢瑶池旷。得与金芝丛。朝承紫台露。夕润绿池风。既美修嫮女。复悦繁华童。夙昔玉霜满。旦暮翠条空。叶飘储胥右。芳歇露寒东。纪化尚盈昃。俗志信隆。财殚交易绝。华落爱难终。所惜改欢眄。岂恨逐征蓬。愿回昭阳景。持照长门宫。"
    },
    {
      "title": "却东西门行",
      "poem": "驱马城西阿。遥眺想京阙。望极烟原尽。地远山河没。摇装非短晨。还歌岂明发。修服怅边羁。瞻途眇乡谒。驰盖转徂龙。回星引奔月。乐去哀镜满。悲来壮心歇。岁华委徂貌。年霜移暮发。辰物久侵晏。征思坐沦越。清氛掩行梦。忧原荡瀛渤。一念起关山。千里顾丘窟。"
    },
    {
      "title": "饮马长城窟",
      "poem": "介马渡龙堆。途萦马屡回。前访昌海驿。杂种轮台。旌幕卷烟雨。徒御犯冰埃。"
    },
    {
      "title": "拟青青河畔草",
      "poem": "漠漠床上尘。心中忆故人。故人不可忆。中夜长叹息。叹息想容仪。不言长别离。别离稍已久。空床寄杯酒。"
    },
    {
      "title": "梁甫吟",
      "poem": "龙驾有驰策。日御不）停阴。星龠亟回变。气化坐盈侵。寒光稍眇眇。秋塞日沉沉。高窗仄馀火。倾河驾腾参。飙风折暮草。惊箨霣层林。时云霭空远。渊水结清深。奔枢岂易纽。珠庭不可临。怀仁每多意。履顺孰能禁。露清一唯促。缓志且移心。哀歌步梁甫。叹绝有遗音。"
    },
    {
      "title": "君子有所思行",
      "poem": "晨策终南首。顾望咸阳川。戚里溯层阙。甲馆负崇轩。复途希紫阁。重台拟望仙。巴姬幽兰奏。郑女阳春弦。共矜红颜日。俱忘白发年。寂寥茂陵宅。照曜未央蝉。无以五鼎盛。顾嗤三经玄。"
    },
    {
      "title": "白马篇",
      "poem": "白刀紫金鞍。停镳过上兰。寄言狭斜子。讵知陇道难。赤坂途三折。龙堆路九盘。冰生肌里冷。风起骨中寒。功名志所急。日暮不遑餐。长驱入右地。轻举出楼兰。直去已垂涕。宁可望长安。匪期定远封。无羡轻车官。唯见恩义重。岂觉衣裳单。本持躯命答。幸遇身名完。"
    },
    {
      "title": "齐讴行",
      "poem": "东秦称右地。川隰固夷昶。层峰驾苍云。浊河流素壤。青丘良杳郁。雪宫信疏敞。王佐改殷命。霸功缪周网。"
    },
    {
      "title": "前缓声歌",
      "poem": "羽人广宵宴。帐集瑶池东。开霞泛彩霭。澄雾迎香风。龙驾出黄苑。帝服起河宫。九疑轥烟雨。三山驭螭鸿。玉銮乃排月。瑶軷信凌空。神行烛玄漠。帝旆委曾虹。箫歌美嬴女。笙吹悦姬童。琼浆且未洽。羽辔已腾空。息凤曾城曲。灭景清都中。隆佑集皇代。委祚溢华嵩。"
    },
    {
      "title": "芳树",
      "poem": "发萼九华隈。开跗寒露侧。氤氲非一香。参差多异色。宿昔寒飙举。摧残不可识。霜雪交横至。对之长叹息。"
    },
    {
      "title": "临高台",
      "poem": "高台不可望。望远使人愁。连山无断绝。河水复悠悠。所思竟何在。洛阳南陌头。可望不可见。何用解人忧。"
    },
    {
      "title": "洛阳道",
      "poem": "洛阳大道中。佳丽实无比。燕裙傍日开。赵带随风靡。领上薄萄绣。腰中合欢绮。佳人殊未来。薄暮空徙倚。"
    },
    {
      "title": "江南曲",
      "poem": "棹歌发江潭。采莲渡湘南。宜须间隐处。舟浦予自谙。罗衣织成带。堕马碧玉篸。但令舟楫渡。宁计路崭嵌。"
    },
    {
      "title": "东武吟行",
      "poem": "天德深且旷。人世贱而浮。东枝才拂景。西壑已停辀。逝辞金门宠。去饮玉池流。霄辔一永矣。俗累从此休。"
    },
    {
      "title": "怨歌行",
      "poem": "时屯宁易犯。俗险信难群。坎坛元淑赋。顿挫敬通文。遽沦班姬宠。夙窆贾生坟。短俗同如此。长叹何足云。"
    },
    {
      "title": "悲哉行",
      "poem": "旅游媚年春。年春媚游人。徐光旦垂彩。和露晓凝津。时嘤起稚叶。蕙气动初苹。一朝阻旧国。万里隔良辰。"
    },
    {
      "title": "携手曲",
      "poem": "舍辔下雕辂。更衣奉玉床。斜簪映秋水。开镜比春妆。所畏红颜促。君恩不可长。冠且容裔。岂吝桂枝亡。"
    },
    {
      "title": "有所思",
      "poem": "西征登陇首。东望不见家。关树抽紫叶。塞草发青芽。昆明当欲满。蒲萄应作花。流泪对汉使。因书寄狭邪。"
    },
    {
      "title": "夜夜曲",
      "poem": "河汉纵且横。北斗横复直。星汉空如此。宁知心有忆。孤灯暧不明。寒机晓犹织。零泪向谁道。鸡鸣徒叹息。"
    },
    {
      "title": "夜夜曲",
      "poem": "北斗阑干去。夜夜心独伤。月辉横射枕。灯光半隐床。"
    },
    {
      "title": "钓竿",
      "poem": "桂舟既容与。绿浦复回纡。轻丝动弱芰。微楫起单凫。扣舷忘日暮。卒岁以为娱。"
    },
    {
      "title": "临碣石",
      "poem": "碣石送返潮。登罘礼朝日。溟涨无端倪。山岛互崇崒。骥老心未穷。酬恩岂终毕。"
    },
    {
      "title": "湘夫人",
      "poem": "潇湘风已息。沅沣复安流。扬蛾一含睇。娟好且修。捐玦置沣浦。解佩寄中洲。"
    },
    {
      "title": "贞女引",
      "poem": "贞女信无矫。傍邻也见疑。轻生本非惜。贱躯良足悲。传芳托嘉树。弦歌寄好词。"
    },
    {
      "title": "襄阳蹋铜蹄歌三首",
      "poem": "分手桃林岸。送别岘山头。若欲寄音信。汉水向东流。生长宛水上。从事襄阳城。一朝遇神武。奋翼起先鸣。蹀鞚飞尘起。左右自生光。男儿得富贵。何必在归乡。"
    },
    {
      "title": "永明乐",
      "poem": "联翩贵游子。侈靡千金客。华毂起飞尘。珠履竟长陌。"
    },
    {
      "title": "赵瑟曲",
      "poem": "邯郸奇弄出文梓。萦弦急调切流徵。玄鹤徘徊白云起。白云起。郁披香。离复合。曲未央。"
    },
    {
      "title": "秦筝曲",
      "poem": "罗袖飘纚拂雕桐。促柱高张散轻宫。迎歌度舞遏归风。遏归风。止流月。寿万春。欢无歇。"
    },
    {
      "title": "阳春曲",
      "poem": "杨柳垂地燕差池。缄情忍思落容仪。弦伤曲怨心自知。心自知。人不见。动罗裙。拂珠殿。"
    },
    {
      "title": "朝云曲",
      "poem": "阳台氤氲多异色。巫山高高上无极。云来云去常不息。常不息。梦来游。极万世。度千秋。"
    },
    {
      "title": "乐未央",
      "poem": "亿舜日。万尧年。咏湛露。歌采莲。愿杂百和气。宛转金炉前。"
    },
    {
      "title": "春白纻",
      "poem": "兰叶参差桃半红。飞芳舞縠戏春风。如娇如怨状不同。含笑流眄满堂中。翡翠群飞飞不息。愿在云间长比翼。佩服瑶草驻容色。舜日尧年欢无极。"
    },
    {
      "title": "夏白纻",
      "poem": "朱光灼烁照佳人。含情送意遥相亲。嫣然一转乱心神。非子之故欲谁因。悲翠群飞飞不息。愿在云间长比翼。佩服瑶草驻容色。舜日尧年欢无极。"
    },
    {
      "title": "秋白纻",
      "poem": "白露欲凝草已黄。金管玉柱响洞房。双心一影俱回翔。吐情寄君君莫忘。翡翠群飞飞不息。愿在云间长比翼。佩服瑶草驻容色。舜日尧年欢无极。"
    },
    {
      "title": "冬白纻",
      "poem": "寒闺昼密罗幌垂。婉容丽色心相知。双去双还誓不移。长袖拂面为君施。翡翠群飞飞不息。愿在云间长比翼。佩服瑶草驻容色。舜日尧年欢无极。"
    },
    {
      "title": "夜白纻",
      "poem": "秦筝齐瑟燕赵女。一朝得意心相许。明月如规方袭予。夜长未央歌白纻。翡翠群飞飞不息。愿在云间长比翼。佩服瑶草驻容色。舜日尧年欢无极。"
    },
    {
      "title": "团扇歌二首",
      "poem": "青青林中竹。可作白团扇。动摇玉郎手。因风访方便。团扇复团扇。持许自障面。憔悴无复理。羞与郎相见。"
    },
    {
      "title": "侍皇太子释奠宴诗",
      "poem": "尊学尚矣。道亦遐哉。启图观秘。辟苑兴才。事高东序。义迈云台。峨峨德傅。灼灼英台。复礼曲台。反乐宣榭。阙文内举。輶轩外驾。结朋千里。从师百舍。坠典必修。阙祀咸荐。回鸾献爵。摐金委奠。肆士辨仪。胥人掌县。仿佛神踪。徘徊灵眷。"
    },
    {
      "title": "赠沈录事江水曹二大使诗",
      "poem": "伊我洪族。源浚流长。奕奕清济。代有兰芳。允兹二秀。挺干朝阳。于彼原隰。徽命是将。受言帝庭。观风上牧。逸翰双举。为腓为服。遍轨瓯吴。萦涂海陆。岌岌貂冕。辚辚华毂。帝格文祖。握瑞持衡。庆逾高邑。兆属大横。王道无外。乾路昭亨。近臣展事。上介倅行。微微下国。川纡路阻。蔼蔼王人。匪遑宁处。巡仪既畅。私宴亦叙。置酒式歌。披衿寤语。戒途在日。复路回舟。霜结暮草。风卷寒流。情劳东眷。望泫西浮。崇君远业。敬尔芳猷。"
    },
    {
      "title": "赠刘南郡季连诗",
      "poem": "鸿汉景德。盛楚连徽。灼灼中垒。入奥知微。殊源别派。复属清辉。伊我兰执。升堂启扉。宴游忽永。心期靡悔。代历四朝。年逾十载。朋居缱绻。余违尔诲。岂独秋兰。结言为珮。事有离会。心未江湖。昔分湘济。今别荆吴。安得理翰。同飞故都。情劳伊尔。念切纷吾。追念生平。欢友非一。讽雩斯五。披林者七。方驾清衢。置酒兰室。离役代有。兴言涕溢。山邦务寡。陕辅任隆。才否虽异。劳逸不同。幽严何有。丹桂为丛。结枝以赠。寄之飞鸿。峨峨令藩。腾芳戚右。缉兹江汉。实寄僚首。在德易充。为名难朽。愿言可获。岁暮携手。"
    },
    {
      "title": "为南郡王侍皇太子释奠诗二首",
      "poem": "陵季相沿。训随世殆。政缺雅乖。风漓化改。礼亡衽席。乐沉河海。三雍靡构。四教谁采。瞻震并峻。义属重丽。横书清道。晦彼生知。义重师匡。业贵虚受。襄野顺风。西河杜帚。表迹亏光。降情回首。道御百灵。神行万有。尊学尚矣。继列传徽。旗章或舛。兹道莫违。自堂及室。异轸同归。洋洋圣范。楚楚儒衣。"
    },
    {
      "title": "三日侍凤光殿曲水宴应制诗",
      "poem": "光迟蕙亩。气婉椒台。皇心爱矣。帝曰游哉。玉鸾徐骛。翠凤轻回。别殿广临。离宫洞启。川只奉寿。河宗相礼。清洛渐筵。长伊流陛。洄荡嘉羞。摇漾芳醴。轻歌易绕。弱舞难持。素云留管。玄鹤停丝。引思为岁。岁亦阳止。叨服贲身。身亦昌止。徒勤丹漆。终愧文梓。"
    },
    {
      "title": "为临川王九日侍太子宴诗",
      "poem": "凉风北起。高雁南翻。叶浮楚水。草折梁园。凄凉霜野。惆怅晨鹍。云轻寒树。日丽秋原。三金广设。六羽高陈。寒英始献。凉酎初醇。靡靡神襟。锵锵群彦。思媚储猷。洽和奉宴。恩畅兰席。欢同桂殿。景遽乐推。临风以眷。丽景天枝。位非德举。任伍辰阶。祚均河楚。负岳未胜。瞻云难侣。望古兴惕。心焉载伫。"
    },
    {
      "title": "九日侍宴乐游苑诗",
      "poem": "凭玉宅海。端扆御天。止流飞壑。静震腾川。凝神贯极。摛道漏泉。西裘委衽。南风在弦。暮芝始绿。年桂初丹。上林叶下。沧池水寒。霜沾玉树。雁动轻澜。停跸玉陛。徙卫璇墀。雕箱凤彩。羽盖鸾姿。虹旌迢递。翠华葳蕤。礼弘灞汭。义高洛湄。"
    },
    {
      "title": "从齐武帝琅琊城讲武应诏诗",
      "poem": "九功播祧墠。七德陈武悬。展事昌国图。息兵由重战。皇情咨阅典。出车迨辰选。饰徒映寒隰。翻绥临广甸。飒杳佩吴戈。参差腰夏箭。风旆舒复卷。云霞清似转。轻舞信徘徊。前歌且遥衍。秋原嘶代马。朱光浮楚练。虹壑写飞文。严阿藻馀绚。发震岳灵从。扬旌水华变。凭高训武则。中天起遐眷。凤盖卷洪河。珠旗扫长汧。方待翠华举。远适瑶池宴。"
    },
    {
      "title": "三日侍林光殿曲水宴应制诗",
      "poem": "宴镐锵玉銮。游汾举仙軷。荣光泛彩旄。修风动芝盖。淑气婉登晨。天行耸云旆。帐殿临春御。帷宫绕芳薈。渐席周羽觞。分墀引回濑。穆穆玄化升。济济皇阶泰。将御遗风轸。远侍瑶台会。"
    },
    {
      "title": "侍宴乐游苑饯吕僧珍应诏诗",
      "poem": "丹浦非乐战。负垂切君临。我皇秉至德。忘己用尧心。愍兹区宇内。鱼鸟失飞沈。推毂二崤道。扬旆九河阴。超乘尽三属。选士皆百金。戎车出细柳。饯席遵上林。命师诛后服。授律缓前禽。函轘方解带。峣武稍披襟。伐罪芒山曲。吊民伊水浔。将陪告成礼。待此未抽簪。"
    },
    {
      "title": "正阳堂宴劳凯旋诗",
      "poem": "凯入同高宴。饮至均多祜。昔往歌采薇。今来欢杕杜。善战惟我皇。胜之不窥户。推毂授神谟。馀壮终能贾。浩荡金罍溢。周流玉觞傅。"
    },
    {
      "title": "游钟山诗应西阳王教",
      "poem": "灵山纪地德。地险资岳灵。终南表秦观。少室迩王城。翠凤翔淮海。衿带绕神坰。北阜何其峻。林薄杳葱青。发地多奇岭。干云非一状。合沓共隐天。参差互相望。郁律构丹巘。崚嶒起青嶂。势随九疑高。气与三山壮。即事既多美。临眺殊复奇。南瞻储胥观。西望昆明池。山中咸可悦。赏逐四时移。春光发陇首。秋风生桂枝。多值息心侣。结架山之足。八解鸣涧流。四禅隐严曲。窈冥终不见。萧条无可欲。所愿从之游。寸心於此足。君王挺逸趣。羽旆临崇基。白云随玉趾。青霞杂桂旗。淹留访五药。顾步伫三芝。於焉仰镳驾。岁暮以为期。"
    },
    {
      "title": "登高望春诗",
      "poem": "登高眺京洛。街巷何纷纷。回首望长安。城阙郁盘桓。日出照钿黛。风过动罗纨。齐重蹑朱履。赵女扬翠翰。春风摇杂树。葳蕤绿且丹。宝瑟玫瑰柱。金羁玳瑁鞍。淹留宿下蔡。置酒过上兰。解眉还复敛。方知巧笑难。佳期空靡靡。含睇未成欢。嘉客不可见。因君寄长叹。"
    },
    {
      "title": "游金华山诗",
      "poem": "远策追夙心。灵山协久要。天倪临紫阙。地道通丹窍。未乘琴高鲤。且纵严陵钓。若蒙羽驾迎。得奉金书召。高驰入阊阖。方睹灵妃笑。"
    },
    {
      "title": "留",
      "poem": "真人东山还诗连峰竟无已。积翠远微微。寥戾野风急。芸黄秋草腓。我来岁云暮。於此怅怀归。霜雪方共下。宁止露沾衣。等余两岐秀。去去掩柴扉。"
    },
    {
      "title": "登玄畅楼诗",
      "poem": "危峰带北阜。高顶出南岑。中有陵风榭。回望川之阴。岸险每增减。湍平互浅深。水流本三派。台高乃四临。上有离群客。客有慕归心。落晖映长浦。焕景烛不浔。云生岭乍黑。日下溪半阴。信美非吾土。何事不抽簪。"
    },
    {
      "title": "酬谢宣城朓诗",
      "poem": "王乔飞凫舄。东方金马门。从宦非宦侣。避世不《类聚》、文苑同。避喧。揆予发皇鉴。短翮屡飞翻。晨趋朝建礼。晚沐卧郊园。宾至下尘榻。忧来命绿樽。昔贤侔时雨。今守馥兰荪。神交疲梦寐。路远隔思存。牵拙谬东汜。浮惰及西昆。顾循良菲薄。何以俪玙璠。将随渤澥去。刷羽泛清源。"
    },
    {
      "title": "新安江至清浅深见底贻京邑游好诗",
      "poem": "眷言访舟客。兹川信可珍。洞彻随清浅。皎镜无冬春。千仞写乔树。百丈见游鳞。沧浪有时浊。清济涸无津。岂若乘斯去。俯映石磷磷。纷吾隔嚣滓。宁假濯衣巾。愿以潺湲水。沾君缨上尘。"
    },
    {
      "title": "送别友人诗",
      "poem": "君东我亦西。衔悲涕如霰。浮云一南北。何由展言宴。方作异乡人。赠子同心扇。遥裔发海鸿。连翻山檐燕。春秋更去来。参差不相见。"
    },
    {
      "title": "去东阳与吏民别诗",
      "poem": "微薄叨今幸。忝荷非昔期。唐风岂异世。钦明重在兹。饰骖去关辅。分竹入河淇。下车如昨日。曳组忽弥期。霜载凋秋草。风三动春旗。无以招卧辙。宁望后相思。"
    },
    {
      "title": "早发定山诗",
      "poem": "夙龄爱远壑。晚莅见奇山。标峰彩虹外。置岭白云间。倾壁忽斜竖。绝顶峰昨孤圆。归海流漫漫。出浦水溅溅。野棠开未落。山樱发欲然。忘归属兰杜。怀禄寄芳荃。眷言采三秀。徘徊望九仙。"
    },
    {
      "title": "循役朱方道路诗",
      "poem": "分繻出帝京。升装奉皇穆。洞野属沧溟。联郊溯河服。日映青丘岛。尘起邯郸陆。江移林岸微。岩深烟岫复。岁严摧磴草。午塞散峤木。萦蔚夕飙卷。蹉跎晚云伏。霞志非易从。旌躯信难牧。岂慕淄宫梧。方辞兔园竹。羁心亦何言。迷踪庶能复。"
    },
    {
      "title": "和竟陵王游仙诗二首",
      "poem": "夭矫乘绛仙。螭衣方陆离。玉銮隐云雾。溶溶纷上驰。瑶台风不息。赤水正涟漪。峥嵘玄圃上。聊攀琼树枝。朝止阊阖宫。暮宴清都阙。腾盖隐奔星。低銮避行月。九疑纷相从。虹旌乍升没。青鸟去复还。高唐云不歇。若华有馀照。淹留且晞发。"
    },
    {
      "title": "游沈道士馆诗",
      "poem": "秦皇御宇宙。汉帝恢武功。欢娱人事尽。情性犹未充。锐意三山上。托慕九霄中。既表祈年观。复立望仙宫。宁为心好道。直由意无穷。曰余知止足。是愿不须丰。遇可淹留处。便欲息微躬。山嶂远重叠。竹树近蒙笼。开襟濯寒水。解带临清风。所累非物外。为念在玄空。朋来握石髓。宾至驾轻鸿。都令人径绝。惟使云路通。一举凌倒景。无事适华嵩。寄言赏心客。岁暮尔来同。"
    },
    {
      "title": "酬华阳陶先生诗",
      "poem": "三清未可觌。一气且空存。所愿回光景。拯难拔危魂。若蒙丸丹赠。岂惧六龙奔。"
    },
    {
      "title": "还园宅奉酬华阳先生诗",
      "poem": "早欲寻名山。期待婚嫁毕。二事虽云已。此外复非一。忽闻龙图至。仍睹荣光溢。副朝首八元。开壤赋千室。冠缨曾弗露。风雨未尝栉。鸣玉响洞门。金蝉映朝日。惭无小人报。徒叨令尹秩。岂忘平生怀。靡监不遑恤。"
    },
    {
      "title": "华阳先生登楼不复下赠呈诗",
      "poem": "侧闻上士说。尺木乃腾霄。云骈不展地。仙居多丽樵。卧待三芝秀。坐对百神朝。衔书必青鸟。佳客信龙镳。非止灵桃实。方见大椿凋。"
    },
    {
      "title": "奉华阳王外兵诗",
      "poem": "餐玉驻年龄。吞霞反容质。眇识青丘树。回见扶桑日。烂熳蜃云舒。嵚崟山海出。"
    },
    {
      "title": "赤松涧诗",
      "poem": "松子排烟去。英灵眇难测。惟有清涧流。潺湲终不息。神丹在兹化。云軿於此陟。愿受金液方。片言生羽翼。渴就华池饮。饥向朝霞食。何时当来还。延伫青岩侧。"
    },
    {
      "title": "八关斋诗",
      "poem": "因戒倦轮飘。习障从尘染。四衢道难辟。八正扉犹掩。得理未易期。失路方知险。迷涂既已复。豁悟非无渐。"
    },
    {
      "title": "古意诗",
      "poem": "挟瑟丛台下。徙倚爱容光。伫立日已暮。戚戚苦人肠。露葵已堪摘。淇水未沾裳。锦衾无独暖。罗衣空自香。明月虽外照。宁知心内伤。"
    },
    {
      "title": "少年新婚为之咏诗",
      "poem": "山阴柳家女。莫言出田墅。丰容好资颜。便僻工言语。腰肢既软弱。衣服亦华楚。红轮映早寒。画扇迎初暑。锦履并花纹。绣带同心苣。罗繻金薄厕。云鬓花钗举。我情已郁纡。何用表崎岖。托意眉间黛。申心口上朱。莫争三春价。坐丧千金躯。盈尺青铜镜。径寸合浦珠。无因达往意。欲寄双飞凫。裾开见玉趾。衫薄映凝肤。羞言赵飞燕。笑杀秦罗敷。白顾虽悴薄。冠盖耀城隅。高门列驺驾。广路从骊驹。何惭鹿卢剑。讵减府中趋。还家问乡里。讵堪持作夫。"
    },
    {
      "title": "登北固楼诗",
      "poem": "六代旧山川。兴亡几百年。繁华今寂寞。朝市昔喧阗。夜月琉璃水。春风柳色天。伤时为怀古。垂泪国门前。"
    },
    {
      "title": "梦见美人诗",
      "poem": "夜闻长叹息。知君心有忆。果自阊阖开。魂交睹颜色。既荐巫山枕。又奉齐眉食。立望复横陈。忽觉非在侧。那知神伤者。潺湲泪沾臆。"
    },
    {
      "title": "直学省愁卧诗",
      "poem": "秋风吹广陌。萧瑟入南闱。愁人掩轩卧。高窗时动扉。虚馆清阴满。神宇暧微微。网虫垂户织。夕鸟傍檐飞。缨佩空为忝。江海事多违。山中有桂树。岁暮可言归。"
    },
    {
      "title": "休沐寄怀诗",
      "poem": "虽云万重岭。所玩终一丘。阶墀幸自足。安事远遨游。临池清溽暑。开幌望高秋。园禽与时变。兰根应节抽。凭轩搴木末。垂堂对水周。紫箨开绿筱。白鸟映青畴。艾叶弥南浦。荷花绕北楼。送日隐层阁。引月入轻帱。爨熟寒蔬剪。宾来春蚁浮。来往既云勌。光景为谁留。"
    },
    {
      "title": "宿东园诗",
      "poem": "陈王斗鸡道。安仁采樵路。东郊岂异昔。聊可閒余步。野径既盘纡。荒纤亦交互。槿篱疏复密。荆扉新且故。树顶鸣风飙。草根积霜露。惊麏去不息。征鸟时相顾。茅栋啸愁鸱。平冈走寒兔。夕阴带层阜。长烟引轻素。飞光忽我遒。岂止岁云暮。若蒙西山药。颓龄倘能度。"
    },
    {
      "title": "行园诗",
      "poem": "寒瓜方卧垅。秋菰亦满陂。紫茄纷烂熳。绿芋郁参差。初菘向堪把。时韭日离离。高梨有繁实。何减万年枝。荒渠集野雁。安用昆明池。"
    },
    {
      "title": "和左丞庾杲之移病诗",
      "poem": "岁暮岂云聊。参差忧与疾。匪浣孰能赐。持身固无述。握兰空盈把。待漏终不溢。嚣喧满眼前。簿领纷盈膝。安用谈天辩。徒劳梦赐笔。挂冠若东都。山林宁复出。"
    },
    {
      "title": "和竟陵王抄书诗",
      "poem": "教微因弛辔。维峻属贞期。义乖良未远。斯文焕在兹。超河综绝礼。冠楚缀沦诗。披滕辨蠹册。酌醴访深疑。澄流黜往性。泛略引前滋。汉壁含遗篆。名山多逸词。绿编方委阁。素简月盈辎。空幸参鸳鹭。比秀恧琼芝。挹流既知广。复道还自嗤。"
    },
    {
      "title": "咏竹火笼诗",
      "poem": "结根终南下。防露复披云。虽为九华扇。聊可涤炎氛。安能偶狐白。鹤夘织成文。覆持鸳鸯被。百和吐氛氲。忽为纤手用。岁暮待罗裙。  沈约"
    },
    {
      "title": "奉和竟陵王郡县名诗",
      "poem": "西都富轩冕。南宫溢才彦。高阙连朱雉。方渠渐游殿。广川肆河济。长岑绕崤汧。曲梁济危渚。平皋骋悠眄。清渊皎澄彻。曾山郁葱茜。阳泉濯春藻。阴丘聚寒霰。西华不可留。东光促奔箭。望都游子怀。临戎征马倦。既豫平台集。复齿南皮宴。一窥长安城。羞言杜陵掾。"
    },
    {
      "title": "奉和竟陵王药名诗",
      "poem": "丹草秀朱翘。重台架危岊。木兰露易饮。射干枝可结。阳隰采辛夷。寒山望积雪。玉泉亟周流。云华乍明灭。合欢叶暮卷。爵林声夜切。垂景迫连桑。思仙慕云埒。荆实剖丹瓶。龙刍汗奔血。照握乃夜光。盈车非玉屑。细柳空葳蕤。水萍终委绝。黄符若可挹。长生永昭皙。"
    },
    {
      "title": "和陆慧晓百姓名诗",
      "poem": "建都望淮海。树阙表衡稽。井干风云出。柏梁星汉齐。皇王临万宇。惠化覃黔黎。吉士服仁义。宿昔秉华圭。庸贤起幽谷。钦言非象犀。端委康国步。偃息召邦携。举政方分策。易纪粲金泥。伊余沐嘉幸。由是别园畦。曾微涓露答。光景遂云西。方随炼丹子。薄暮矫行迷。"
    },
    {
      "title": "三月三日率尔成章诗",
      "poem": "丽日属元巳。年芳具在斯。开花已匝树。流莺复满枝。洛阳繁华子。长安轻薄儿。东出千金堰。西临雁鹜陂。游丝映空转。高杨拂地垂。绿帻文照耀。紫燕光陆离。清晨戏伊水。薄暮宿兰池。象筵鸣宝瑟。金瓶泛羽卮。宁忆春蚕起。日暮桑欲萎。长袂屡已拂。彫胡方自炊。爱而不可见。宿昔减容仪。且当忘情去。叹息独何为。"
    },
    {
      "title": "织女赠牵牛诗",
      "poem": "红妆与明镜。二物本相亲。用持施点画。不照离居人。往秋虽一照。一照复还尘。尘生不复拂。蓬首对河津。冬夜寒如此。宁遽道阳春。初商忽云至。暂得奉衣巾。施衿已成故。每聚忽如新。"
    },
    {
      "title": "应王中丞思远咏月诗",
      "poem": "月华临静夜。夜静灭氛埃。方晖竟户入。圆影隙中来。高楼切思妇。西园游上才。网轩映珠缀。应门照绿苔。洞房殊未晓。清光信悠哉。"
    },
    {
      "title": "和王中书德充咏白云诗",
      "poem": "白云自帝乡。氛氲屡回没。蔽亏昆山树。含吐瑶台月。秋风西北起。飘我过城阙。城阙已参差。白云复离离。皎洁在天汉。倒影入华池。将过丹丘野。时至碧林垂。九重迎飞燕。万里送翔螭。"
    },
    {
      "title": "咏雪应令诗",
      "poem": "思鸟聚寒芦。苍云轸暮色。夜雪合且离。晓风惊复息。婵娟入绮窗。徘徊鹜情极。弱挂不胜枝。轻飞屡低翼。玉山聊可望。瑶池岂难即。"
    },
    {
      "title": "和刘雍州绘博山香炉诗",
      "poem": "范金诚可则。摛思必良工。凝芳自朱燎。先铸首山铜。环姿信岩崿。奇态宝玲珑。峰嶝互相拒。严岫杳无穷。赤松游其上。敛足御轻鸿。蛟螭盘其下。骧首盼层穹。岭侧多奇树。或孤或复丛。严间有佚女。垂袂似含风。翚飞若未已。虎视郁馀雄。登山起重障。左右引丝桐。百和清夜吐。兰烟四面充。如彼崇朝气。触石绕华嵩。"
    },
    {
      "title": "咏湖中雁诗",
      "poem": "白水满春塘。旅雁每回翔。唼流牵弱藻。敛翮带馀霜。群浮动轻浪。单泛逐孤光。悬飞竟不下。乱起未成行。刷羽同摇漾。一举还故乡。"
    },
    {
      "title": "冬节后至丞相第诣世子车中作诗",
      "poem": "廉公失权势。门馆有虚盈。贵贱犹如此。况乃曲池平。高车尘未灭。珠履故馀声。宾阶绿钱满。客位紫苔生。谁当九原上。郁郁望佳城。"
    },
    {
      "title": "奉和竟陵王经刘瓛墓诗",
      "poem": "表闾钦逸轨。轼墓礼真魂。化涂终眇默。神理暧犹存。尘经未辍幌。高衡已委门。日芜子云舍。徒望董生园。华阴无遗布。楚席有灵樽。玄泉倘能慰。长夜且勿论。"
    },
    {
      "title": "悼亡诗",
      "poem": "去秋三五月。今秋还照梁。今春兰蕙草。来春复吐芳。悲哉人道异。一谢永销亡。帘屏既毁撤。帷席更施张。游尘掩虚座。孤帐覆空床。万事无不尽。徒令存者伤。"
    },
    {
      "title": "侍游方山应诏诗",
      "poem": "清汉夜昭皙。扶桑晓陆离。发歌摐阳下。建羽朝夕池。摐金浮水若。耸跸诏山祗。一沾九霄露。藜藿终自知。"
    },
    {
      "title": "乐将殚恩未已应诏诗",
      "poem": "凄锵笙管遒。参差舞行乱。轻肩既屡举。长巾亦徐换。云鬓垂宝花。轻妆染微汗。群臣醉又饱。圣恩犹未半。"
    },
    {
      "title": "泛永康江诗",
      "poem": "长枝萌紫叶。清源泛绿苔。山光浮水至。春色犯寒来。临睨信永矣。望美暧悠哉。寄言幽闺妾。罗袖勿空裁。"
    },
    {
      "title": "饯谢文学离夜诗",
      "poem": "汉池水如带。巫山云似盖。瀄汨背吴潮。潺湲横楚濑。一望沮漳水。宁思江海会。以我径寸心。从君千里外。"
    },
    {
      "title": "别范安成诗",
      "poem": "生平少年日。分手易前期。及尔同衰暮。非复别离时。勿言一樽酒。明日难重持。梦中不识路。何以慰相思。"
    },
    {
      "title": "效古诗",
      "poem": "可怜桂树枝。单雄忆故雌。岁暮异栖宿。春至犹别离。山河隔长路。路远绝容仪。岂云无可匹。寸心终不移。"
    },
    {
      "title": "庭雨应诏诗",
      "poem": "出空宁可图。入庭倍难赋。非烟复非云。如丝复如雾。霡霂裁欲垂。霏微不能注。虽无千金质。聊为一辰趣。"
    },
    {
      "title": "初春诗",
      "poem": "扶道觅阳春。相将共携手。草色犹自腓。林中都未有。无事逐梅花。空教信杨柳。且复归去来。含情寄杯酒。"
    },
    {
      "title": "春咏诗",
      "poem": "杨柳乱如丝。绮罗不自持。春草黄复绿。客心伤此时。青苔已结洧。碧水复盈淇。日华照赵瑟。风色动燕姬。襟前万行泪。故是一相思。"
    },
    {
      "title": "伤春诗",
      "poem": "弱草半抽黄。轻条未全绿。年芳被禁。烟华绕层曲。寒苔卷复舒。冬泉断方续。早花散凝金。初露泫成玉。"
    },
    {
      "title": "秋夜诗",
      "poem": "月落宵向分。紫烟郁氛氲。曀曀萤入雾。离离雁出云。巴童暗理瑟。汉女夜缝裙。新知乐如是。久要讵相闻。"
    },
    {
      "title": "咏篪诗",
      "poem": "江南箫管地。妙响发孙枝。殷勤寄玉指。含情举复垂。雕梁再三绕。轻尘四五移。曲中有深意。丹诚君讵知。"
    },
    {
      "title": "咏竹槟榔盘诗",
      "poem": "梢风有劲质。柔用道非一。平织方以文。穹成圆且密。荐羞虽百品。所贵浮天实。幸承欢醑馀。宁辞嘉宴毕。"
    },
    {
      "title": "咏檐前竹诗",
      "poem": "萌开箨已垂。结叶始成枝。繁荫上蓊茸。促节下离离。风动露滴沥。月照影参差。得生郡户牖。不愿夹华池。"
    },
    {
      "title": "玩庭柳诗",
      "poem": "轻阴拂建章。夹道连未央。因风结复解。沾露柔且长。楚妃思欲绝。班女泪成行。游人未应云。为此还故乡。"
    },
    {
      "title": "麦李诗",
      "poem": "青玉冠西海。碧石弥外区。化为中园实。其下成路衢。在先良足贵。因小邈难逾。色润房陵缥。味夺寒水朱。摘持欲以献。尚食且踟蹰。"
    },
    {
      "title": "咏桃诗",
      "poem": "风来吹叶动。风去畏花伤。红英已照灼。况复含日光。歌童暗理曲。游女夜缝裳。讵减当春泪。能断思人肠。"
    },
    {
      "title": "咏青苔诗",
      "poem": "缘阶已漠漠。泛水复绵绵。微根如欲断。轻丝似更联。长风隐细草。深堂没绮钱。萦郁无人赠。葳蕤无人赠。葳蕤徒可怜。"
    },
    {
      "title": "领边绣",
      "poem": "纤手制新奇。刺作可怜仪。萦丝飞凤子。结缕坐花儿。不声如动吹。无风自褭枝。丽色傥未歇。聊承云鬓垂。"
    },
    {
      "title": "脚下履",
      "poem": "丹墀上飒沓。玉殿下趋锵。逆转珠佩响。先表绣袿香。裾开临舞席。袖拂绕歌堂。所叹忘怀妾。见委入罗床。"
    },
    {
      "title": "伤王融",
      "poem": "元长秉奇调。弱冠慕前踪。眷言怀祖武。一篑望成峰。途艰行易跌。命舛志难逢。折风落迅羽。流恨满青松。"
    },
    {
      "title": "伤谢朓",
      "poem": "吏部信才杰。文锋振奇响。调与金石谐。思逐风云上。岂言陵霜质。忽随人事往。尺璧尔何冤。一旦同丘壤。"
    },
    {
      "title": "伤庾杲之",
      "poem": "右率馥时誉。秀出冠朋僚。耸兹千仞气。振此百寻条。蕴藉含文雅。散朗溢风飙。楸槚今已合。容范尚昭昭。"
    },
    {
      "title": "伤王谌",
      "poem": "长史体閒任。坦荡无外求。持身非诡遇。应物有虚舟。心从朋好尽。形为欢宴留。欢宴未终毕。零落委山丘。"
    },
    {
      "title": "伤虞炎",
      "poem": "东南既擅美。洛阳复称才。携手同欢宴。此迹共游陪。事随短秀落。言归长夜台。"
    },
    {
      "title": "伤李珪之",
      "poem": "少府怀贞节。忘躯济所奉。吏道勤不息。繁文长自拥。既阙优孟歌。身没谁为宠。"
    },
    {
      "title": "伤韦景猷",
      "poem": "韦叟识前载。博物备戎华。税骖止营校。沦迹委泥沙。始知庸听局。方悟大音赊。"
    },
    {
      "title": "伤刘沨",
      "poem": "处和无近累。天然有胜质。萧瑟负高情。耿介怀秋实。义贵良为重。兰摧非所恤。一罢平生言。宁知携手日。"
    },
    {
      "title": "伤胡谐之",
      "poem": "豫州怀风范。绰然标雅度。处约志不渝。接广情无忤。颉颃事刀笔。纷纶递朱素。美志同山阿。浮年迫期露。"
    },
    {
      "title": "咏新荷应诏诗",
      "poem": "勿言草卉贱。幸宅天池中。微根才出浪。短干未摇风。宁知寸心里。蓄紫复含红。"
    },
    {
      "title": "听蝉鸣应诏诗",
      "poem": "轻生宅园。复得栖嘉树。岂敢擅洪枝。轻条遭所遇。叶密形易扬。风回响难住。"
    },
    {
      "title": "咏笙诗",
      "poem": "彼美实枯枝。孤筱定参差。鹍鸡已啁哳。枣下复林离。本期王子晏。宁待洛滨吹。"
    },
    {
      "title": "咏筝诗",
      "poem": "秦筝吐绝调。玉柱扬清曲。弦依高张断。声随妙指续。徒闻音绕梁。宁知颜如玉。"
    },
    {
      "title": "咏山榴诗",
      "poem": "灵园同佳称。幽山有奇质。停采久弥鲜。含华岂期实。长愿微名隐。无使孤山株出。"
    },
    {
      "title": "大言应令诗",
      "poem": "隘此大泛庭。方知九垓局。穷天岂弥指。尽地不容足。"
    },
    {
      "title": "细言应令诗",
      "poem": "开馆尺棰馀。筑榭微尘里。蜗角列州县。毫端建朝市。"
    },
    {
      "title": "咏馀雪诗",
      "poem": "阴庭覆素芷。南阶褰绿葹。玉台新落构。青山已半亏。"
    },
    {
      "title": "咏帐诗",
      "poem": "甲帐垂和璧。螭云张桂宫。隋珠既吐曜。翠被复含风。"
    },
    {
      "title": "侍宴咏反舌诗",
      "poem": "假容不足观。遗音犹可荐。幸蒙乔树恩。得以闻高殿。"
    },
    {
      "title": "寒松诗",
      "poem": "梢耸振寒声。青葱标暮色。疏叶望岭齐。乔干临云直。"
    },
    {
      "title": "咏孤桐诗",
      "poem": "龙门百尺时。排云少孤立。分根荫玉池。欲待高鸾集。"
    },
    {
      "title": "咏梧桐诗",
      "poem": "秋还遽已落。春晓犹未夷。微叶虽可贱。一剪或成珪。"
    },
    {
      "title": "园橘诗",
      "poem": "绿叶迎露滋。朱苞待霜润。但令入玉柈。金衣非所吝。"
    },
    {
      "title": "咏梨应诏诗",
      "poem": "大谷来既重。岷山道又难。摧折非所悋。但令入玉盘。"
    },
    {
      "title": "西地梨诗",
      "poem": "列茂河阳苑。蓄紫滥觞隈。翻黄秋沃若。落素春徘徊。"
    },
    {
      "title": "咏芙蓉诗",
      "poem": "微风摇紫叶。轻露拂朱房。中池所以绿。待我泛红光。"
    },
    {
      "title": "咏杜若诗",
      "poem": "生在穷绝地。岂与世相亲。不顾逢采撷。本欲芳幽人。"
    },
    {
      "title": "咏鹿葱诗",
      "poem": "野马不任骑。兔丝不任织。既非中野花。无堪麇食。"
    },
    {
      "title": "咏甘蕉诗",
      "poem": "抽叶固盈丈。擢本信兼围。流甘掩椰实。弱缕冠絺衣。"
    },
    {
      "title": "咏菰诗",
      "poem": "结根布洲渚。垂叶满皋泽。匹彼露葵羹。可以留上客。"
    },
    {
      "title": "早行逢故人车中为赠诗",
      "poem": "残朱犹暧暧。馀粉尚霏霏。昨宵何处宿。今晨拂露归。"
    },
    {
      "title": "为邻人有怀不至诗",
      "poem": "影逐斜月来。香随远风入。言是定知非。欲笑翻成泣。"
    },
    {
      "title": "四城门诗",
      "poem": "六龙既惊轸。二鼠复驰光。衰龄难慎辅。暮质易凋伤。"
    },
    {
      "title": "和刘中书仙诗二首",
      "poem": "清旦发玄洲。日暮宿丹丘。昆山西北映。流泉东南流。霓裳拂流电。云车委轻霰。峥嵘上不睹。寥廓下无见。殊庭不可及。风熛多异色。霞衣不待缝。云锦不须织。"
    },
    {
      "title": "华山馆为国家营功德诗",
      "poem": "沐芳祷灵岳。稽首恭上玄。帝昔祈万寿。臣今请亿年。丹方缄洞府。河清时一传。锦书飞云字。玉简黄金编。"
    },
    {
      "title": "和王卫军解讲诗",
      "poem": "妙轮辍往驾。宝树未开音。甘露为谁演。得一标道心。眇眇玄涂旷。高义总成林。七花屏尘相。八解濯芳襟。"
    },
    {
      "title": "侍宴谢朏宅饯东归应诏诗",
      "poem": "皇情怅东。羽旆拂南廛。夏云清朝景。秋风扬早蝉。饮和陪下席。论道光上筵。"
    },
    {
      "title": "酬孔通直逖怀蓬居诗",
      "poem": "阊阖既洞启。龙楼亦高辟。两宫集鸾步。二闱引通籍。伊尔事清途。纷吾供贱役。"
    },
    {
      "title": "石塘濑听猿诗",
      "poem": "噭々夜猿鸣。溶溶晨雾合。不知声远近。惟见山重沓。既欢东岭唱。复伫西岩答。"
    },
    {
      "title": "出重闱和傅昭诗",
      "poem": "鲁连扬一策。陈平出六奇。邯郸风雨散。白登烟雾维。排云出九地。陵定振五卮。"
    },
    {
      "title": "秋晨羁怨望海思归诗",
      "poem": "分空临澥雾。披远望沧流。八桂暧如画。三桑眇若浮。烟极希丹水。月远望青丘。"
    },
    {
      "title": "侍宴乐游苑饯徐州刺史应诏诗",
      "poem": "沃若动龙骖。参差凝凤管。金塘草未合。玉池泉将满。"
    },
    {
      "title": "憩郊园和约法师采药诗",
      "poem": "郭外三千亩。欲以贸朝饘。繁蔬既绮布。密果亦星悬。"
    },
    {
      "title": "咏竹诗",
      "poem": "无人赏高节。徒自抱贞心。"
    },
    {
      "title": "诗",
      "poem": "四节逝不处。繁华难久鲜。"
    },
    {
      "title": "上巳华光殿诗",
      "poem": "於维盛世即轩妫。朝丰宴镐复在斯。朝光灼烁映兰池。春风婉转入细枝。时莺顾慕声合离。轻波微动漾羽卮。河宗海若生蛟螭。浮梁径度跨回漪。朱颜始洽景将移。安得壮士驻奔曦。"
    },
    {
      "title": "六忆诗四首",
      "poem": "忆来时。灼灼上阶墀。勤勤叙别离。慊慊道相思。相看常不足。相见乃忘饥。忆坐时。点点罗帐前。或歌四五曲。或弄两三弦。笑时应无比。嗔时更可怜。忆食时。临盘动容色。欲坐复羞坐。欲食复羞食。含哺如不饥。擎瓯似无力。忆眠时。人眠强未眠。解罗不待劝。就枕更须牵。复恐傍人见。娇羞在烛前。"
    },
    {
      "title": "登台望秋月",
      "poem": "望秋月。秋月光如练。照曜三爵台。徘徊九华殿。九华玳瑁梁。华榱与璧珰。以兹雕丽色。持照明月光。凝华入黼帐。清辉悬洞房。先过飞燕户。却照班姬床。桂宫袅袅落桂枝。露寒凄凄凝白露。上林晚叶飒飒鸣。雁门早鸿离离度。湛秀质兮似规。委清光兮如素。照愁轩之蓬影。映金阶之轻步。居人临此笑以歌。别客对之伤且慕。经衰圃。映寒丛。凝清夜。带秋风。随庭雪以偕素。与池荷而共红。临玉墀之皎皎。含霜霭之濛濛。天衢而徙度。轹长汉而飞空。隐岩崖而半出。隔帷幌而才通。散朱庭之奕奕。入青琐而玲珑。閒阶悲寡鹄。沙洲怨别鸿。文姬泣胡殿。昭君思汉宫。余亦何为者。淹留此山东。"
    },
    {
      "title": "会圃临春风",
      "poem": "临春风。春风起春树。游丝暧如网。落花雰似雾。先泛天渊池。还过细柳枝。蝶逢飞摇飏。燕值羽参池。扬桂旆。动芝盖。开燕裾。吹赵带。赵带飞参差。燕裾合且离。回簪复转黛。顾步惜容仪。容仪已炤灼。春风复回薄。氛氲桃李花。青跗含素萼。既为风所开。复为风所落。摇绿蒂。抗紫茎。舞春雪。杂流莺。曲房开兮金铺响。金铺响兮妾思惊。梧台未阴。淇川始碧。迎行雨於高唐。送归鸿於碣石。经洞房。响纨素。感幽闺。思帏帟。想芳园兮可以游。念兰翘兮渐堪摘。拂明镜之冬尘。解罗衣之秋襞。既铿锵以动佩。又絪缊而流射。始摇荡以入闺。终徘徊而缘隙。鸣珠帘於绣户。散芳尘於绮席。是时怅思妇。安能久行役。佳人不在兹。春风为谁惜。"
    },
    {
      "title": "岁暮愍衰草",
      "poem": "愍衰草。衰草无容色。憔悴荒径中。寒荄不可识。昔时兮春日。昔日兮春风。含华兮佩实。垂绿兮散红。氛氲鳷鹊右。照耀望仙东。送归顾慕泣淇水。嘉客淹留怀上宫。严陬兮海岸。冰多兮霰积。烂熳兮客根。攒幽兮寓隙。布绵密於寒皋。吐纤疏於危石。既惆怅於君子。倍伤心於行役。露缟枝於初旦。霜红天於始夕。凋芳卉之九衢。霣灵茅之三脊。风急崤道难。秋至客衣单。既伤檐下菊。复悲池上兰。飘落逐风尽。方知岁早寒。流萤暗明烛。雁声断才续。萎绝长信宫。芜秽丹墀曲。霜夺茎上紫。风销叶中绿。山变兮青薇。水折兮黄苇。秋鸿兮疏引。寒鸟兮聚飞。径荒寒草合。桐长旧岩围。园庭渐芜没。霜露日沾衣。愿逐晨征鸟。薄暮共西归。"
    },
    {
      "title": "霜来悲落桐",
      "poem": "悲落桐。落桐早霜露。燕至叶未抽。鸿来枝已素。本出龙门山。长枝仰刺天。上峰百丈绝。下趾万寻悬。幽根已盘结。孤枝复危绝。初不照光景。终年负霜雪。自顾无羽仪。不愿生曲池。芬芳本自乏。华实无可施。匠者特留眄。王孙少见之。分取孤生枿。徙置北堂陲。宿茎抽晚干。新叶生故枝。故枝虽辽远。新叶颇离离。春风一朝至。荣华并如斯。自惟良菲薄。君恩徒照灼。顾已非嘉树。空用凭阿阁。愿作清庙琴。为舞双玄鹤。薜荔可为裳。文杏堪作梁。勿言草木贱。徒照君末光。末光不徒照。为君含噭咷。阳柯绿水弦。阴枝苦寒调。厚德非可任。敢不虚其心。若逢阳春至。吐绿照清浔。"
    },
    {
      "title": "夕行闻夜鹤",
      "poem": "闻夜鹤。夜鹤叫南池。对此孤明月。临风振羽仪。伊吾人之菲薄。无赋命之天爵。抱跼促之短怀。随冬春而哀乐。懿海上之惊凫。伤云间之离鹤。离鹤时未离。迥发天北垂。忽值疾风起。暂下昆明池。复畏冬冰合。水宿非所宜。欲留不可住。欲去飞已疲。势逐疾风举。求温向衡楚。复值南飞鸿。参差共成侣。海上多云雾。苍茫失洲屿。自此别故群。独向潇湘渚。故群不离散。相依江海畔。夜止羽相切。昼飞影相乱。刷羽共浮沉。湛澹泛清浔。既不经离别。安知慕侣心。九冬负霜雪。六翮飞不任。且养凌云翅。俯仰弄清音。所望浮丘子。旦夕来相寻。"
    },
    {
      "title": "晨征听晓鸿",
      "poem": "听晓鸿。晓鸿度将旦。跨弱水之微澜。发成山之远岸。怵春归之未几。惊此岁之云半。出海涨之苍茫。入云途之瀰漫。无东西之可辨。孰遐迩之能算。微昔见於洲渚。赴秋期於江汉。集劲风於弱躯。负重雪於轻翰。寒谿可以饮。荒皋可以窜。谿水徒自清。微容岂足玩。秋蓬飞兮未极。塞草寒兮无色。吴山高兮高度。越水深兮深不测。羡明月之驰光。顾征禽之驶翼。翼伊余马之屡怀。知吾行之未极。夜绵绵而难晓。愁参差而盈臆。望山川悉无似。惟星河犹可识。孤雁夜南飞。客泪夜沾衣。春鸿旦暮返。客子方未归。岁去欢娱尽。年来容貌衰。揽衽形虽是。抚臆事多违。青纣虽长复易解。白云诚远讵难依。"
    },
    {
      "title": "解佩去朝市",
      "poem": "去朝市。朝市深归暮。辞北缨而南徂。浮东川而西顾。逢天地之降祥。值日月之重光。当伊仁之菲薄。非徐情之信芳。充待诏於金马。奉高宴於柏梁。观斗兽於虎圈。望窈窕於披香。游西园兮登铜雀。攀青琐兮眺重阳。讲金华兮议宣室。昼武帷兮夕文昌。佩甘泉兮履五柞。簪枍栺兮绂承光。托后车兮侍华幄。游渤海兮泛清漳。天道有盈缺。寒暑递炎凉。一朝卖玉碗。眷眷惜馀香。曲池无复处。桂枝亦销亡。清庙徒肃肃。西陵久茫茫。薄暮余多幸。嘉运重来昌。忝稽郡之南尉。典千里之光贵。别北芒於浊河。恋横桥於清渭。望前轩之早桐。对南阶之初卉。非余情之屡伤。寄兹焉兮能慰。眷昔日兮怀载。日将暮兮归去来。"
    },
    {
      "title": "被褐守山东",
      "poem": "守山东。山东万岭郁青葱。两溪共一泻。水洁望如空。岸侧青莎被。岩间丹桂丛。上瞻既隐轸。下睇亦溟濛。远林响咆兽。近树聒鸣虫。路出若溪右涧吐金华东。万仞倒危石。百丈注悬潀。制曳写流电。奔飞似白虹。洞井含清气。漏穴吐飞风。玉窦膏滴沥。石乳室空笼。峭崿途弥险。崖岨步才通。余舍平生之所爱。欻暮年而此逢。欲一去而不还。怅邹衣之未褫。揖林壑之清旷。事氓俗之纷诡。幸帝德之方升。值在纲之未毁。既除旧而布新。故化民而俗徙。播赵俗以南徂。扇齐风以东靡。乳雉方可驯。流蝗庶能弭。清心矫世浊。俭政革民侈。秩满归白云。淹留事芝髓。"
    }
  ],
  "范缜": [
    {
      "title": "拟招隐士",
      "poem": "修竹苞生兮山之岭。缤纷葳蕤兮下交阴。木茏藂兮巍峨。川泽泱漭兮云雾多。悲猿鸣噪兮啸俦侣。攀折芳条兮聊停伫。夫君兮不还。蕙华不凋残。岁晏兮忧未开。草虫鸣兮凄凄。萧兮森兮玄磵深。怅徬徨兮沈吟。纷纷庵薆。穷岩穴兮。熊窟幽林。杳冥兮吁可畏。嵚崟兮倾欹。飞泉兮激沫。散漫兮淋漓。弱萝兮修葛。互蔓兮长枝。绿林兮被崖。随风兮纷披。猛兽兮封狐。眈眈兮视余。扶藤兮直上。岩岩兮嶷嶷。霏霏兮敷敷。赤豹兮文貍。攀腾兮相追。思慕公子兮心迟迟。寒风厉兮鸱枭吟。鸟悲鸣兮离其群。公子去兮亲与亲。行露厌浥兮似中人。"
    }
  ],
  "枣据": [
    {
      "title": "答阮得猷诗",
      "poem": "友朋顾之。贻我良箴。玩之无斁。终咏斯音。燕鼎在舟。虽重不沈。庶凭嘉谟。高迹可寻。"
    },
    {
      "title": "杂诗",
      "poem": "吴寇未殄灭。乱象侵边疆。天子命上宰。作蕃于汉阳。开国建元士。玉帛聘贤良。予非荆山璞。谬登和氏场。羊质服虎文。燕翼假凤翔。既惧非所任。怨彼南路长。千里既悠邈。路次限关梁。仆夫罢远涉。车马困山冈。深谷下无底。高严暨穹苍。丰草停滋润。雾露沾衣裳。玄林结阴气。不风自寒凉。顾瞻情感切。恻怆心哀伤。士生则悬弧。有事在四方。安得恒逍遥。端坐守闺房。引义割外情。内感实难忘。"
    },
    {
      "title": "诗",
      "poem": "矫足登云阁。相伴步九华。徙倚凭高山。仰攀桂树柯。延首观神州。回睛盻曲阿。芳林挺修干。一岁再三花。何以济不朽。嘘吸漱朝霞。重岩吐神溜。倾觞挹涌波。恢恢大道间。人事足为多。"
    },
    {
      "title": "诗",
      "poem": "有凤适南中。终日无欢娱。自怨酲桐远。行飞栖桑榆。旧迅振长翼。俯仰向天衢。箫韶逝无闻。朝阳不可须。"
    },
    {
      "title": "诗",
      "poem": "金玉有本质。焉能不坚刚。惟在远炉灰。幽居永潜藏。"
    },
    {
      "title": "诗",
      "poem": "骐骥伏吴坂。不与伯乐俱。驽马同衔勒。岂得独卓殊。"
    },
    {
      "title": "诗",
      "poem": "下窥幽谷底。窈窕一何深。鱼动起重渊。鸟惊奋高林。"
    },
    {
      "title": "五言诗",
      "poem": "凉风动玄帐。明月皎素辉。"
    },
    {
      "title": "诗",
      "poem": "真伪各有分。驽骥不齐镳。"
    }
  ],
  "江洪": [
    {
      "title": "采菱曲二首",
      "poem": "风生绿叶聚。波动紫茎开。含花复含实。正待佳人来。白日有清风。轻云杂高树。忽然当此时。采菱复相遇。"
    },
    {
      "title": "渌水曲二首",
      "poem": "潺湲复皎洁。轻鲜自可悦。横使有情禽。照影遂孤绝。尘容不忍饰。临池思客归。谁能别渌水。全取浣罗衣。"
    },
    {
      "title": "秋风曲三首",
      "poem": "先拂连云台。罢入迎风殿。已折池中荷。复驱檐里燕。孀妇悲四时。况在秋闺内。凄叶留晚蝉。虚庭吐寒菜。北牖风摧树。南篱寒蛩吟。庭中无限月。思妇夜鸣砧。"
    },
    {
      "title": "胡笳曲二首",
      "poem": "藏器欲邀时。年来不相让。红颜征戍儿。白首边城将。落日惨无光。临河独饮马。飋夕风高。联翩飞雁下。"
    },
    {
      "title": "咏歌姬诗",
      "poem": "宝镊间珠花。分明靓妆点。薄鬓约微黄。轻红澹铅脸。发言芳已驰。复加兰蕙染。浮声易伤叹。沈唱安而险。孤转忽徘徊。双蛾乍舒敛。不持全示人。半用轻纱掩。"
    },
    {
      "title": "咏舞女诗",
      "poem": "腰纤蔑楚媛。体轻非赵姬。映襟阗宝粟。缘肘挂珠丝。发袖已成态。动足复含姿。斜睛若不眄。娇转复迟疑。何惭云鹤起。讵减凤惊时。"
    },
    {
      "title": "和新浦侯斋前竹诗",
      "poem": "本生出高岭。移赏入庭蹊。檀栾拂桂橑。蓊葱傍朱闺。夜条风析析。晓叶露凄凄。箨紫春莺思。筠绿寒蛩啼。不惜凌云茂。遂听群雀栖。愿抽一茎实。试看翔凤来。"
    },
    {
      "title": "和新浦侯咏鹤诗",
      "poem": "闲园有孤鹤。摧藏信可怜。宁望春皋下。刷羽玩花钿。何时秋海上。照影弄长川。晓鸣动遥怨。夕唳感孀眠。哀咽芳林右。悯默华池边。犹冀凌云志。万里共翩翩。"
    },
    {
      "title": "为傅建康咏红笺诗",
      "poem": "杂彩何足奇。惟红偏作可。灼烁类蕖开。轻明似霞破。镂质卷芳脂。裁花承百和。且传别离心。复是相思里。不值情牵人。岂识风流座。"
    },
    {
      "title": "咏蔷薇诗",
      "poem": "当户种蔷薇。枝叶太葳蕤。不摇香已乱。无风花自飞。春闺不能静。开匣对明妃。曲池浮采采。斜岸列依依。或闻好音度。时见衔泥归。且对清觞湛。其馀任是非。"
    },
    {
      "title": "江行诗",
      "poem": "日没风光静。远山清无云。潮落晚洲出。浪罢沙成文。挟琴上高岸。望月弹明君。去家未千里。断绝怨离群。"
    },
    {
      "title": "咏荷诗",
      "poem": "泽陂有微草。能花复能实。碧叶喜翻风。红英宜照日。移居玉池上。托根庶非失。如何霜露交。应与飞蓬匹。"
    },
    {
      "title": "咏美人治妆",
      "poem": "上车畏不妍。顾盻更斜转。大恨画眉长。犹言颜色浅。"
    }
  ]
}