{
  "汉高帝刘邦":[
   {
    "title":"大风",
    "poem":"大风起兮云飞扬。威加海内兮归故乡。安得猛士兮守四方。"
   },
   {
    "title":"鸿鹄",
    "poem":"鸿鹄高飞。一举千里。羽翼已就。横绝四海。横绝四海。又可奈何。虽有矰缴。尚安所施。"
   }
  ],
  "楚霸王项羽": [
    {
      "title": "歌",
      "poem": "力拔山兮气盖世。时不利兮骓不逝。骓不逝兮可奈何。虞兮虞兮奈若何。"
    }
  ],
  "美人虞": [
    {
      "title": "和项王歌",
      "poem": "汉兵已略地。四方楚歌声。大王意气尽。贱妾何乐生。"
    }
  ],
  "四皓": [
    {
      "title": "歌",
      "poem": "崔琦四皓颂曰：昔南山四皓者。盖甪里先生、绮里季夏、黄公、东园公是也。秦之博士。遭世暗昧。道灭德消。坑黜儒术。诗书是焚。於是四公退而作歌曰：莫莫高山。深谷逶迤。晔晔紫芝。可以疗饥。唐虞世远。吾将何归。驷马高盖。其忧甚大、富贵之畏人兮。不若贫贱之肆志。"
    },
    {
      "title": "采芝操",
      "poem": "皓天嗟嗟。深谷逶迤。树木莫莫。高山崔嵬。严居穴处。以为幄茵。晔晔紫芝。可以疗饥。唐虞往矣。吾当安归。"
    }
  ],
  "戚夫人": [
    {
      "title": "舂歌诗",
      "poem": "子为王。母为虏。终日舂薄暮。常与死为伍。相离三千里。当谁使告女。"
    }
  ],
  "赵王刘友": [
    {
      "title": "歌",
      "poem": "诸吕用事兮刘氏微。迫胁王侯兮彊授我妃。我妃既妒兮诬我以恶。谗女乱国兮上曾不寤。我无忠臣兮何故弃国。自快中野兮苍天与直。于嗟不可悔兮宁早自贼。为王饿死兮谁者怜之。吕氏绝理兮托天报仇。"
    }
  ],
  "城阳王刘章": [
    {
      "title": "耕田歌",
      "poem": "深耕穊种。立苗欲疏。非其种者。锄而去之。"
    }
  ],
  "汉武帝刘彻": [
    {
      "title": "瓠子歌",
      "poem": "瓠子决兮将奈何。浩浩洋洋兮虑殚为河。殚为河兮地不得宁。功无已时兮吾山平。吾山平兮钜野溢。鱼弗郁兮柏冬日。正道驰兮离常流。蛟龙骋兮放远游。归旧川兮神哉沛。不封禅兮安知外。皇谓河公兮何不仁。泛滥不止兮愁吾人。齿桑浮兮淮泗满。久不反兮水维缓。河汤汤兮激潺湲。北渡回兮迅流难。搴长筊兮湛美玉。河公许兮薪不属。薪不属兮卫人罪。烧萧条兮噫乎何以御水。隤林竹兮揵石菑。宣防塞兮万福来。"
    },
    {
      "title": "秋风辞",
      "poem": "秋风起兮白云飞。草木黄落兮雁南归。兰有秀兮菊有芳。怀佳人兮不能忘。泛楼船兮济汾河。横中流兮扬素波。箫鼓鸣兮发棹歌。欢乐极兮哀情多。少庄几时兮奈老何。"
    },
    {
      "title": "天马歌",
      "poem": "太一贡兮天马下。沾赤汗兮沫流赭。骋容与兮跇万里。今安匹兮龙为友。"
    },
    {
      "title": "西极天马歌",
      "poem": "天马徕从西极。经万里兮归有德。承灵威兮降外国。涉流沙兮四夷服。"
    },
    {
      "title": "李夫人歌",
      "poem": "是邪非邪。立而望之。偏何姗姗其来迟。"
    },
    {
      "title": "思奉车子侯歌",
      "poem": "嘉幽兰兮延秀。蕈妖淫兮中溏。华斐斐兮丽景。风徘徊兮流芳。皇天兮无慧。至人逝兮仙乡。天路远兮无期。不觉涕下兮沾裳。"
    },
    {
      "title": "柏梁诗",
      "poem": "日月星辰和四时。骖驾驷马从梁来。郡国士马羽林材。总领天下诚难治。和抚四夷不易哉。刀笔之吏臣执之。撞钟伐鼓声中诗。宗室广大日益滋。周卫交戟禁不时。总领从官柏梁台。平理请谳决嫌疑。修饰舆马待驾来。郡国吏功差次之。乘舆御物主治之。陈粟万石扬以箕。徼道宫下随讨治。三辅盗贼天下危。盗阻南山为民灾。外家公主不可治。椒房率更领其材。蛮夷朝贺常会期，柱枅欂栌相枝持。枇杷橘栗桃李梅。走狗逐兔张罘罳。齿妃女唇甘如饴。迫窘诘屈几穷哉。"
    }
  ],
  "枚乘": [
    {
      "title": "歌",
      "poem": "麦秀蔪兮雉朝飞。向虚壑兮背枯槐。依绝区兮临回溪。"
    }
  ],
  "淮南王刘安": [
    {
      "title": "八公操",
      "poem": "煌煌上天照下土兮。知我好道公来下兮。公将与予生毛羽兮。超腾青云蹈梁甫兮。观见瑶光过北斗兮。驰乘风云使玉女兮。含精吐气嚼芝草兮。悠悠将将天相保兮。"
    }
  ],
  "司马相如": [
    {
      "title": "歌",
      "poem": "独处室兮廓无依。思佳人兮情伤悲。彼君子兮来何迟。日既墓兮华色衰。敢托身兮长自私。"
    },
    {
      "title": "琴歌二首",
      "poem": "凤兮凤兮归故乡。遨游四海求其皇。时未通遇无所将。何悟今夕升斯堂。有艳淑女在此方。室迩人遐毒我肠。何缘交颈为鸳鸯。皇兮皇兮从我栖。得托字尾永为妃。交情通体心和谐。中夜相从知者谁。双兴俱起翻高飞。无感我心使余悲。"
    }
  ],
  "东方朔": [
    {
      "title": "歌",
      "poem": "陆沉於俗。避世金马门。宫殿中可以避世全身。何必深山之中蒿庐之下。"
    },
    {
      "title": "嗟伯夷",
      "poem": "穷隐处兮窟穴自藏。与其随佞而得志兮。不若从孤竹於首阳。"
    },
    {
      "title": "七言",
      "poem": "折羽翼兮摩苍天。"
    },
    {
      "title": "六言",
      "poem": "合樽促席相娱。计策弃捐不收。"
    }
  ],
  "李延年": [
    {
      "title": "歌",
      "poem": "北方有佳人。绝世而独立。一顾倾人城。再顾倾人国。宁不知倾城与倾国。佳人难再得。"
    }
  ],
  "商丘成": [
    {
      "title": "醉歌",
      "poem": "出居安能郁郁。"
    }
  ],
  "韦孟": [
    {
      "title": "讽谏诗",
      "poem": "肃肃我祖。国自豕韦。黼衣朱绂。四牡龙旗。彤弓斯征。抚宁遐荒。总齐群邦。以翼大商。迭彼大彭。勋绩惟光。至于有周。历世会同。王赧听谮。寔绝我邦。我邦既绝。厥政斯逸。赏罚之行。非繇王室。庶尹群后。靡扶靡卫。五服崩离。宗周以队。我祖斯微。迁于彭城。在予小子。勤诶厥生。阸此嫚秦。耒耜以耕。悠悠嫚秦。上天不宁。迺眷南顾。授汉于京。於赫有汉。四方是征。靡适不怀。万国逌平。迺命厥弟。建侯於楚。俾我小臣。惟傅是辅。竞竞元王。恭俭净壹。惠此黎民。纳彼辅弼。飨国渐世。垂烈于后。迺及夷王。克奉厥绪。咨命不永。惟王统祀。左右陪臣。此惟皇士。如何我王。不思守保。不惟履冰。以继祖考。邦事是废。逸游是娱。犬马繇繇。是放是驱。务彼鸟兽。忽此稼苗。烝民以匮。我王以偷。所弘非德。所亲非俊。唯囿是恢。唯谀是信。睮睮谄夫。咢咢黄发。如何我王。曾不是察。既藐下臣。追欲从逸。嫚彼显祖。轻兹削黜。嗟嗟我王。汉之睦亲。曾不夙夜。以休令闻。穆穆天子。临尔下土。明明群司。执宪靡顾。正遐繇近。殆其怙兹。嗟嗟我王。曷不此思。非思非鉴。嗣其罔则。弥弥其失。岌岌其国。致冰匪霜。致队靡嫚。瞻惟我王。昔靡不练。兴国救颠。孰违悔过。追思黄发。秦缪以霸。岁月其徂。年其逮耇。於昔君子。庶显于后。我王如何。曾不斯览。黄发不近。胡不时监。"
    },
    {
      "title": "在邹诗",
      "poem": "微微小子。既耇且陋。岂不牵位。秽我王朝。王朝肃清。惟俊之庭。顾瞻余躬。惧秽此征。我之退征。请于天子。天子我恤。矜我发齿。赫赫天子。明悊且仁。县车之义。以洎小臣。嗟我小子。岂不怀土。庶我王寤。越迁于鲁。既去祢祖。惟怀惟顾。祈祈我徒。戴负盈路。爰戾于邹。茅作堂。我徒我环。筑室于墙。我既迁逝。心存我旧。梦我渎上。立于王朝。其梦如何。梦争王室。其争如何。梦王我弼。寤其外邦。欢其喟然。念我祖考。泣涕其涟。微微老夫。咨既迁绝。洋洋仲尼。视我遗烈。济济邹鲁。礼义唯恭。诵习弦歌。于异他邦。我虽鄙耇。心其好而。我徒侃尔。乐亦在而。"
    }
  ],
  "汉昭帝刘弗陵": [
    {
      "title": "黄鹄歌",
      "poem": "黄鹄飞兮下建章。羽肃肃兮行跄跄。金为衣兮菊为裳。唼喋荷荇。出入蒹葭。自顾菲薄。愧尔嘉祥。"
    }
  ],
  "燕王刘旦": [
    {
      "title": "歌",
      "poem": "归空城兮狗不吠。鸡不鸣。横术何广广兮固知国中之无人。"
    },
    {
      "title": "华容夫人歌",
      "poem": "发纷纷兮寘渠。骨籍籍兮亡居。母求死子兮妻求死夫。裴回两渠间兮君子独安居。"
    }
  ],
  "广川王刘去": [
    {
      "title": "歌二首",
      "poem": "背尊章。嫖以忽。谋屈奇。起自绝。行周流。自生患。谅非望。今谁怨。"
    },
    {
      "title": "右为望卿作",
      "poem": "愁莫愁。居无聊。心重结。意不舒。内茀郁。忧哀积。上不见天。生何益。日崔隤。时不再。愿弃躯。死无悔。"
    }
  ],
  "广陵王刘胥": [
    {
      "title": "歌",
      "poem": "欲久生兮无终。长不乐兮安穷。奉天期兮不得须臾。千里马兮驻待路。黄泉下兮幽深。人生要死。何为苦心。何用为乐心所喜。出入无悰为乐亟。蒿里召兮郭门阅。死不得取代庸。身自逝。"
    }
  ],
  "乌孙公主细君": [
    {
      "title": "歌",
      "poem": "吾家嫁我兮天一方。远托异国兮乌孙王。庐为室兮旃为墙。以肉为食兮酪为浆。居常土思兮心内伤。愿为黄鹄兮还故乡。"
    }
  ],
  "杨惲": [
    {
      "title": "歌诗",
      "poem": "田彼南山。芜秽不治。种一顷豆。落而为萁。人生行乐耳。须富贵何时。"
    }
  ],
  "韦玄成": [
    {
      "title": "自劾诗",
      "poem": "赫矣我祖。侯于豕韦。赐命建伯。有殷以绥。厥绩既昭。车服有常。朝宗商邑。四牡翔翔。德之令显。庆流于裔。宗周至汉。群后历世。肃肃楚傅。辅翼元夷。厥驷有庸。惟慎惟祗。嗣王孔佚。越迁于邹。五世圹僚。至我节侯。惟我节侯。显德遐闻。左右昭宣。五品以训。既耇致位。惟懿惟奂。厥赐祁祁。百金洎馆。国彼扶阳。在京之东。惟帝是留。政谋是从。绎绎六辔。是列是理。威仪济济。朝享天子。天子穆穆。是宗是师。四方遐尔。观国之辉。茅土之继。在我俊兄。惟我俊兄。是让是形。於休厥德。於赫有声。致我小子。越留於京。惟我小子。不肃会同。媠彼车服。黜此附庸。赫赫显爵。自我队之。微微附庸。自我招之。谁能忍愧。寄之我颜。谁将遐征。从之夷蛮。於赫三事。匪俊匪作。於蔑小子。终焉其度。谁谓华高。企其齐而。谁谓德难。厉其庶而。嗟我小子。于贰其尤。队彼令声。申此择辞。四方群后。我监我视。威仪车服。唯肃是履。"
    },
    {
      "title": "戒子孙诗",
      "poem": "於肃君子。既令厥德。仪服此恭。棣棣其则。咨余小子。既德靡逮。曾是车服。荒嫚以队。明明天子。俊德烈烈。不遂我遗。恤我九列。我既兹恤。惟夙惟夜。畏忌是申。供事靡惰。天子我监。登我三事。顾我伤队。爵复我旧。我既此登。望我旧阶。先后兹度。涟涟孔怀。司直御事。我熙我盛。群公百僚。我嘉我庆。于异卿士。非同我心。三事惟囏。莫我肯矜。赫赫三事。力虽此毕。非我所度。退其罔日。昔我之队。畏不此居。今我度兹。戚戚其惧。嗟我后人。命其靡常。靖享尔位。瞻仰靡荒。慎尔会同。戒尔车服。无媠尔仪。以保尔域。尔无我视。不慎不整。我之此复。惟禄之幸。於戏后人。惟肃惟栗。无忝显祖。以蕃汉室。"
    }
  ],
  "刘向": [
    {
      "title": "七言",
      "poem": "博学多识与凡殊。时将昏暮白日午。朅来归耕永自疏。结构野草起屋庐。宴处从容观诗书。山鸟群鸣我心怀。"
    }
  ],
  "息夫躬": [
    {
      "title": "绝命辞",
      "poem": "玄云泱郁将安归兮。鹰隼横厉鸾徘徊兮。矰若浮焱动则机兮。丛棘扌戋扌戋曷可栖兮。发忠忘身自绝罔兮。冤颈折翼庸得往兮。涕泣流兮萑兰。心结愲兮伤肝。虹霓曜兮日微。孽杳冥兮示开。痛入天兮呜謼。冤际绝兮谁语。仰天光兮自列。招上帝兮我察。秋风为我唫。浮云为我阴。嗟若是兮欲可留。抚神龙兮揽其须。游旷迥兮反亡期。雄失据兮世我思。"
    }
  ],
  "杂歌谣辞": [
    {
      "title": "平城歌",
      "poem": "平城之下亦诚苦。七日不食。不能彀弩。"
    },
    {
      "title": "画一歌",
      "poem": "萧何为法。讲若画一。曹参代之。守而勿失。载其清靖。民以宁壹。"
    },
    {
      "title": "民为淮南厉王歌",
      "poem": "一尺布尚可缝。一斗粟尚可舂。兄弟二人不相容。"
    },
    {
      "title": "天下为卫子夫歌",
      "poem": "生男无喜。生女无怒。独不见卫子夫霸天下。"
    },
    {
      "title": "郑白渠歌",
      "poem": "田於何所。池阳谷口。郑国在前。白渠起后。举锸如云。决渠为雨。水流灶下。鱼跳入釜。泾水一石。其泥数斗。且溉且粪。长我禾黍。衣食京师。忆万之口。"
    },
    {
      "title": "颍川儿歌",
      "poem": "颍水清。灌氏宁。颍水浊。灌氏族。"
    },
    {
      "title": "牢石歌",
      "poem": "牢邪石邪。五鹿客邪。印何累累。绶若若邪。"
    },
    {
      "title": "上郡吏民为冯氏兄弟歌",
      "poem": "大冯君。小冯君。兄弟继踵相因循。聪明贤知惠吏民。政如鲁卫德化钧。周公康叔犹二君。"
    },
    {
      "title": "长安为尹赏歌",
      "poem": "安所求之死。桓东少年场。生时谅不谨。枯骨后何葬。"
    },
    {
      "title": "长安百姓为王氏五侯歌",
      "poem": "五侯初起。曲阳最怒。坏决高都。连竟外杜。土山渐台西白虎。"
    },
    {
      "title": "闾里为楼护歌",
      "poem": "五侯治丧楼君卿。"
    },
    {
      "title": "刘圣公宾客醉歌",
      "poem": "朝亨两都尉。游徼后来用调羹味。"
    },
    {
      "title": "匈奴歌",
      "poem": "亡我祁连山。使我六畜不蕃息。失我焉支山。使我妇女无颜色。"
    },
    {
      "title": "长沙人石虎谣",
      "poem": "石虎头截。仓廪不阙。"
    },
    {
      "title": "元帝时童谣",
      "poem": "窍有宫室之应也。王莽生於元帝初元四年。至成帝封侯。为三公辅政。因以篡位。井水溢。灭灶烟。灌玉堂。流金门。"
    },
    {
      "title": "长安谣",
      "poem": "伊徙雁。鹿徙菟。去牢与陈实无贾。"
    },
    {
      "title": "成帝时童谣",
      "poem": "燕燕尾涏々。张公子时相见。木门仓琅根。燕飞来。啄皇孙。皇孙死。燕啄矢。"
    },
    {
      "title": "成帝时歌谣",
      "poem": "邪径败良田。谗口乱善人。桂树华不实。黄爵巢其颠。故为人所羡。今为人所怜。"
    },
    {
      "title": "汝南鸿隙陂童谣",
      "poem": "坏陂谁。翟子威。饭我豆食羹芋葵。反乎覆。陂当复。谁云者。两黄鹄。"
    },
    {
      "title": "王莽末天水童谣",
      "poem": "出吴门。望缇群。见一蹇人言欲上天。令天可上。地上安得民。"
    },
    {
      "title": "更始时南阳童谣",
      "poem": "谐不谐。在赤眉。得不得。在河北。"
    },
    {
      "title": "曹邱生引楚人谚",
      "poem": "得黄金百斤。不如得季布一诺。"
    },
    {
      "title": "汉人引鄙语",
      "poem": "不知为吏。视已成事。"
    },
    {
      "title": "韩安国引语",
      "poem": "虽有亲父。安知不为虎。虽有亲兄。安知不为狼。"
    },
    {
      "title": "桓宽引语",
      "poem": "厨有腐肉。国有饥民。厩有肥马。路有馁人。"
    },
    {
      "title": "桓宽引鄙语",
      "poem": "贤者容不辱。"
    },
    {
      "title": "《淮南子》引谚",
      "poem": "鸟穷则噣。兽穷则。人穷则诈。"
    },
    {
      "title": "邹阳引谚",
      "poem": "白头如新。倾盖如故。"
    },
    {
      "title": "司马相如引谚",
      "poem": "家累千金。坐不垂堂。"
    },
    {
      "title": "贡禹引俗语",
      "poem": "何以孝弟为。财多而光荣。何以礼义为。史书而仕宦。何以谨慎为。勇猛而临官。"
    },
    {
      "title": "司马迁引谚",
      "poem": "桃李不言。下自成蹊。"
    },
    {
      "title": "司马迁引谚",
      "poem": "千金之子。不死於市。"
    },
    {
      "title": "司马迁引谚",
      "poem": "力田不如逢年。善仕不如遇合。"
    },
    {
      "title": "司马迁引鄙语",
      "poem": "尺有所短。寸有所长。"
    },
    {
      "title": "褚先生引谚",
      "poem": "美女入室。恶女之仇。"
    },
    {
      "title": "褚先生引谚",
      "poem": "相马失之瘦。相士失之穷。"
    },
    {
      "title": "路温舒引俗语",
      "poem": "画地为狱。议不入。刻木为吏。期不对。"
    },
    {
      "title": "刘向引谚",
      "poem": "诫无垢。思无辱。"
    },
    {
      "title": "薛宣引鄙语",
      "poem": "苟改不亲。烦苦伤恩。"
    },
    {
      "title": "刘辅引里语",
      "poem": "腐木不可以为柱。卑人不可以为主。"
    },
    {
      "title": "王嘉引里谚",
      "poem": "千人所指。无病而死。"
    },
    {
      "title": "泛胜之引谚",
      "poem": "子欲富。黄金覆。"
    },
    {
      "title": "泛胜之引古语",
      "poem": "土长冒撅。陈根可拔。耕者急发。"
    },
    {
      "title": "马廖引长安语",
      "poem": "城中好高髻。四方高一尺。城中好广眉。四方且半额。城中好大袖。四方全匹帛。"
    },
    {
      "title": "汉人为黄公语",
      "poem": "虎莫凶。有黄公。猛兽回。黄公来。"
    },
    {
      "title": "时人为应曜语",
      "poem": "南山四皓。不如淮阳一老。"
    },
    {
      "title": "关东为甯成号",
      "poem": "宁见乳虎。无值甯成之怒。"
    },
    {
      "title": "长安为韩嫣语",
      "poem": "苦饥寒。逐弹丸。"
    },
    {
      "title": "诸儒为朱云语",
      "poem": "五鹿狱狱。朱云折其角。"
    },
    {
      "title": "长安为王吉语",
      "poem": "东家有树。王阳妇去。东家枣完。去妇复还。"
    },
    {
      "title": "世称王贡语",
      "poem": "王阳在位。贡公弹冠。"
    },
    {
      "title": "长安为萧朱王贡语",
      "poem": "萧朱结绶。王贡弹冠。"
    },
    {
      "title": "吏民为赵张三王语",
      "poem": "前有赵张。后有三王。"
    },
    {
      "title": "邹鲁谚",
      "poem": "遗子黄金满籝。不如一经。"
    },
    {
      "title": "诸儒为匡衡语",
      "poem": "无说诗。匡鼎来。匡说诗。解人颐。"
    },
    {
      "title": "京师为诸葛丰语",
      "poem": "间何阔。逢诸葛。"
    },
    {
      "title": "诸儒为张禹语",
      "poem": "不欲为论。念张文。"
    },
    {
      "title": "长安为谷永楼护号",
      "poem": "谷子云笔札。楼君卿喉舌。"
    },
    {
      "title": "时人为甄丰语",
      "poem": "夜半客。甄长伯。"
    },
    {
      "title": "长安为张竦语",
      "poem": "欲求封。过张柏松。力战斗。不如巧为奏。"
    },
    {
      "title": "时人为王莽语",
      "poem": "莽头秃。帻施屋。"
    },
    {
      "title": "东方为王匡廉丹语",
      "poem": "宁逢赤眉。不逢太师。太师尚可。更始杀我。"
    },
    {
      "title": "时人为蒋诩谚",
      "poem": "楚国二龚。不如杜陵蒋翁。"
    },
    {
      "title": "京师为杨雄语",
      "poem": "惟寂寞。自投阁。爰清静。作符命。"
    },
    {
      "title": "时人为扬雄桓谭语",
      "poem": "玩扬子云之篇。乐於居千乘之官。挟桓君之书。富於积猗顿之财。"
    },
    {
      "title": "更始时长安中语",
      "poem": "灶下养。中郎将。烂羊胃。骑都尉。烂羊头。关内侯。"
    },
    {
      "title": "时人为戴遵语",
      "poem": "关东大豪戴子高。"
    },
    {
      "title": "三辅为张氏何氏语",
      "poem": "何氏算。张氏钩。何氏肥。张氏瘦。"
    },
    {
      "title": "时人为张氏谚",
      "poem": "相里张。多贤良。积善应。子孙昌。"
    },
    {
      "title": "桓谭引谚论巧习",
      "poem": "伏习象神。巧者不过习者之门。"
    },
    {
      "title": "桓谭引关东鄙语",
      "poem": "人间长安乐。出门西向笑。知肉味美。对屠门而大嚼。"
    },
    {
      "title": "安世房中歌",
      "poem": "大孝备矣。休德昭清。高张四县。乐充宫庭。芬树羽林。云景杳冥。金支秀华。庶旄翠旌。七始华始。肃倡和声。神来晏娭。庶几是听。粥粥音送。细齐人情。忽乘青玄。熙事备成。清思眑眑。经纬冥冥。我定历数。人告其心。敕身齐戒。施教申申。乃立祖庙。敬明尊亲。大矣孝熙。四极爰轃。王侯秉德。其邻翼翼。显明昭式。清明鬯矣。皇帝孝德。竟全大功。抚安四极。海内有奸。纷乱东北。诏抚成饰。武臣承德。行乐交逆。箫群慝。肃为济哉。盖定燕国。大海荡荡水所归。高贤愉愉民所怀。大山崔。百卉殖。民何贵。贵有德。安其所。乐终产。乐终产。世继绪。飞龙秋。游上天。高贤愉。乐民人。丰草葽。女罗施。善何如。谁能回。大莫大。成教德。长莫长。被无极。雷震震。电耀耀。明德乡。治本约。治本约。泽弘大。加被宠。咸相保。德施大。世曼寿。都荔遂芳。窅桂华。孝奏天仪。若日月光。乘玄四龙。回驰北行。羽旄殷盛。芬哉芒芒。孝道随世。我署文章。冯冯翼翼。承天之则。吾易久远。烛明四极。慈惠所爱。美若休德。杳杳冥审。克绰永福。硙硙即即。师象山则。鸣呼孝哉。案抚戎国。蛮夷竭欢。象来致福。兼临是爱。终无兵革。嘉荐芳矣。告灵飨矣。告灵既飨。德音孔臧。惟德之臧。建侯之常。承保天休。令问不忘。皇皇鸿明。荡侯休德。嘉承天和。伊乐厥福。在乐不荒。惟民之则。浚则师德。下民咸殖。令问在旧。孔容翼翼。孔容之常。承帝之明。下民之乐。子孙保光。承顺温良。受帝之光。嘉荐令芳。寿考不忘。承帝明德。师象山则。云施称民。永受厥福。承容之常。承帝之明。下民安乐。万寿无疆。"
    },
    {
      "title": "练时日",
      "poem": "练时日。侯有望。焫膋萧。延四方。九重开。灵之斿。垂惠恩。鸿祜休。灵之车。结玄云。驾飞龙。羽旄纷。灵之下。若风马。左仓龙。右白虎。灵之来。神哉沛。先以雨。般裔裔。灵之至。庆阴阴。相放。震澹心。灵已坐。五音饬。虞至旦。承灵亿。牲茧栗。粢盛香。尊桂酒。宾八乡。灵安留。吟青黄。遍观此。眺瑶堂。众嫭并。绰奇丽。颜如荼。兆逐靡。被华文。侧雾縠。曳阿锡。佩珠玉。侠嘉夜。茝兰芳。澹容与。献嘉觞。"
    },
    {
      "title": "帝临",
      "poem": "帝临中坛。四方承宇。绳绳意变。备得其所。清和六合。制数以五。海内安宁。兴文匽武。后土富媪。昭明三光。穆穆优游。嘉服上黄。"
    },
    {
      "title": "青阳邹子乐。",
      "poem": "青阳开动。根荄以遂。膏润并爱。跂行毕逮。霆声发荣。壧处顷听。枯槁复产。乃成厥命。众庶熙熙。施及夭胎。群生啿々。惟春之祺。"
    },
    {
      "title": "朱明",
      "poem": "朱明盛长。甫与万物。桐生茂豫。靡有所诎。敷华就实。既阜既昌。登成甫田。百鬼迪尝。广大建祀。肃雍不忘。神若宥之。传世无疆。"
    },
    {
      "title": "西颢",
      "poem": "西颢沆砀。秋气肃杀。含秀垂颖。续旧不废。奸伪不萌。祅孽伏息。隅辟越远。四貉咸服。既畏兹威。惟慕纯德。附而不骄。正心翊翊。"
    },
    {
      "title": "玄冥",
      "poem": "玄冥陵阴。蛰虫盖藏。草木零落。抵冬降霜。易乱除邪。革正异俗。兆民反本。抱素怀朴。条理信义。望礼五岳。籍敛之时。掩收嘉谷。"
    },
    {
      "title": "惟泰元",
      "poem": "惟泰元尊。媪神蕃厘。经纬天地。作成四时。精建日月。星辰度理。阴阳五行。周而复始。云风雷电。降甘露雨。百姓蕃滋。咸循厥绪。继统共勤。顺皇之德。鸾路龙鳞。罔不肸饰。嘉笾列陈。庶几宴享。灭除凶灾。烈腾八荒。钟鼓竽笙。云舞翔翔。招摇灵旗。九夷宾将。"
    },
    {
      "title": "天地",
      "poem": "天地并况。惟予有慕。爰熙紫坛。思求厥路。恭承禋祀。缊豫为纷。黼绣周张。承神至尊。千童罗舞成八溢。合好效欢虞泰一。九歌毕奏斐然殊。鸣琴竽瑟会轩朱。璆磬金鼓。灵其有喜。百官济济。各敬厥事。盛牲实俎进闻膏。神奄留。临须摇。长丽前掞光耀明。寒暑不忒况皇章。展诗应律鋗玉鸣。函宫吐角激徵清。发梁扬羽申以商。造兹新音永久长。声气远条凤鸟鸟。神夕奄虞盖孔享。"
    },
    {
      "title": "日出入",
      "poem": "日出入安穷。时世不与人同。故春非我春。夏非我夏。秋非我秋。冬非我冬。泊如四海之池。遍观是耶谓何。吾知所乐。独乐六龙。六龙之调。使我心若。訾黄其何不徕下。"
    },
    {
      "title": "天马",
      "poem": "太一况。天马下。霑赤汗。沫流赭。志俶傥。精权奇。籋浮云。晻上驰。体容与。迣万里。今安匹。龙为友。天马徕。从西极。涉流沙。九夷服。天马徕。出泉水。虎脊两。化若鬼。天马徕。历无草。径千里。循东道。天马徕。执徐时。将摇举。谁与期。天马徕开远门。竦予身。逝昆仑。天马徕。龙之媒。游闾阖。观玉台。"
    },
    {
      "title": "天门",
      "poem": "天门开。詄荡荡。穆并骋。以临飨。光夜烛。德信著。灵寝平而鸿。长生豫。太朱涂广。夷石为堂。饰玉梢以舞歌。体招摇若永望。星留俞。塞陨光。照紫幄。珠熉黄。幡比翅回集。贰双飞常羊。月穆穆以金波。日华耀以宣明。假清风轧忽。激长至重觞。神裴回若留放。殣冀亲以肆章。函蒙祉福常若期。寂漻上天知厥时。泛泛滇滇从高斿。殷勤此路胪所求。佻正嘉吉弘以昌。休嘉砰隐溢四方。专精厉意逝九阂。纷云六幕浮大海。"
    },
    {
      "title": "景星",
      "poem": "景星显见。信星彪列。象载昭庭。日亲以察。参侔开阖。爰推本纪。汾脽出鼎。皇祜元始。五音六律。依韦飨昭。杂变并会。雅声远姚。空桑琴瑟结信成。四兴迭代八风生。殷殷钟石羽龠鸣。河龙供鲤醇牺牲。百末旨酒布兰生。泰尊柘浆析朝酲。微感心攸通修名。周流常羊思所并。穰穰复正直往宁。冯蠵切和疏写平。上天布施后土成。穰穰丰年四时荣。"
    },
    {
      "title": "齐房",
      "poem": "齐房产草。九茎连页。宫童效异。披图案谍。玄气之精。回复此都。蔓蔓日茂。芝成灵华。"
    },
    {
      "title": "后皇",
      "poem": "后皇嘉坛。立玄黄服。物发冀州。兆蒙祉福。沇々四塞。徦狄合处。经营万意。咸遂厥宇。"
    },
    {
      "title": "华烨烨",
      "poem": "华烨烨。固灵根。神之斿。过天门。车千乘。敦昆仑。神之出。排玉房。周流杂。拔兰堂。神之行。旌容容。骑沓沓。般纵纵。神之徕。泛翊翊。甘露降。庆云集。神之揄。临坛宇。九疑宾。夔龙舞。神安坐。翔吉时。共翊翊。合所思。神嘉虞。申贰觞。福滂洋。迈延长。沛施佑。汾之阿。扬金光。横泰河。莽若云。增扬波。遍胪骧。腾天歌。"
    },
    {
      "title": "五神",
      "poem": "五神相。包四邻。土地广。扬浮云。扢嘉坛。椒兰房。璧玉精。垂华光。益意年。美始兴。交於神。若有承。广宣延。咸毕觞。灵舆位。偃蹇骧。卉汨胪。析奚遗。淫渌泽。淫然归。"
    },
    {
      "title": "朝陇首",
      "poem": "朝陇首。览西垠。雷电尞。获白麟。爰五止。显黄德。图匈虐。熏鬻殛。辟流离。抑不详。宾百僚。山河飨。掩回辕。鬗长驰。腾雨师。洒路陂。流星陨。感惟风。籋归云。抚怀心。"
    },
    {
      "title": "象载瑜",
      "poem": "象载瑜。白集西。食甘露。饮荣泉。赤雁集。六纷员。殊翁杂。五采文。神所见。施祉福。登蓬莱。结无极。"
    },
    {
      "title": "赤蛟",
      "poem": "赤蛟绥。黄华盖。露夜零。书晻濭。百君礼。六龙位。勺椒浆。灵已醉。灵既享。锡吉祥。芒芒极。降嘉觞。灵殷殷。烂扬光。延寿命。永未央。杳冥冥。塞六合。泽汪濊。辑万国。灵禗々。象舆。票然逝。旗逶蛇。礼乐成。灵将归。托玄德。长无衰。逯案。此乐歌如天马、景星、齐房、朝陇首、象载瑜诸篇。武纪悉谓武帝作。又青阳、朱阳、西颢、玄冥四篇署邹子乐。或即邹阳之作也。惟乐章既不容分割。歌辞亦当经人删定。故今统编阙名卷中。不再析出。"
    },
    {
      "title": "朱鹭",
      "poem": "朱鹭何食食茄下。不食不吐将以问谏者。"
    },
    {
      "title": "思悲翁",
      "poem": "思悲翁。唐思。夺我美人侵以遇。悲翁但思。蓬首狗。逐狡兔。食交君。枭子五。枭母六。拉沓高飞莫安宿。"
    },
    {
      "title": "艾如张",
      "poem": "艾而张罗。夷於何。行成之。四时和。山出黄雀亦有罗。雀以高飞奈雀何。为此倚欲。谁肯礞室。"
    },
    {
      "title": "上之回",
      "poem": "上之回。所中益。夏将至。行将北。以承甘泉宫。寒暑德。游石关。望诸国。月支臣。匈奴服。令从百官疾驱驰。千秋万岁乐无极。"
    },
    {
      "title": "翁离",
      "poem": "拥离趾中可筑室。何用葺之蕙用兰。拥离趾中。"
    },
    {
      "title": "战城南",
      "poem": "战城南。死郭北。野死不葬乌可食。为我谓乌。且为客豪。野死谅不葬。腐肉安能去子逃。水深激激。蒲苇冥冥。枭骑战斗死。驽马裴回鸣。梁筑室何南梁何北。禾黍而获君何食。愿为忠臣安可得。思子良臣。良臣诚可思。朝行出攻。莫不夜归。"
    },
    {
      "title": "巫山高",
      "poem": "巫山高。高以大。淮水深。难以逝。我欲东归。害梁不为。我集无高曳。水何梁。汤汤回回。临水远望。泣下沾衣。远道之人心思归。谓之何。"
    },
    {
      "title": "上陵",
      "poem": "上陵何美美。下津风以寒。问客从何来。言从水中央。桂树为君船。青丝为君笮。木兰为君棹。黄金错其间。沧海之雀赤翅鸿。白雁随。山林乍开乍合。曾不知日月明。醴泉之水。光泽何蔚蔚。芝为车。龙为马。览遨游。四海外。甘露初二年。芝生铜池中。仙人下来饮。延寿千万岁。"
    },
    {
      "title": "将进酒",
      "poem": "将进酒。乘大白。辨加哉。诗审搏。放故歌。心所作。同阴气。诗悉索。使禹良工。观者苦。"
    },
    {
      "title": "君马黄",
      "poem": "君马黄。臣马苍。二马同逐臣马良。易之有騩蔡有赭。美人归以南。驾车驰马。美人伤我心。佳人归以北。驾车驰马。佳人安终极。"
    },
    {
      "title": "芳树",
      "poem": "芳树日月君乱如於风。芳树不上无心。温而鹄。三而为行。临兰池。心中怀怅。心不可匡。目不可顾。妒人之子愁杀人。君有它心。乐不可禁。王将何似。如丝如鱼乎。悲矣。"
    },
    {
      "title": "有所思",
      "poem": "有所思。乃在大海南。何用问遗君。双珠玳瑁簪。用玉绍缭之。闻君有它心。拉杂摧烧之。摧烧之。当风扬其灰。从今以往。勿复相思。相思。与君绝。鸡鸣狗吠。兄嫂当知之。秋风肃肃晨风飔。东方须臾高知之。"
    },
    {
      "title": "雉子班",
      "poem": "雉子班如此之于雉梁。无以吾翁孺雉子。知得雉子高飞止。黄鹄飞之以千里。王可思雄来飞从雌视子。趋一雉雉子车大驾马滕被王送行所中。尧羊飞从王孙行。"
    },
    {
      "title": "圣人出",
      "poem": "圣人出。阴阳和。美人出。游九河。佳人来。騑离哉何。驾六飞龙四时和。君之臣明护不道。美人哉。宜天子。免甘星筮乐甫始。美人子。含四海。"
    },
    {
      "title": "上邪",
      "poem": "上邪。我欲与君相知。长命无绝衰。山无陵。江水为竭。冬雷震震夏雨雪。天地合。乃敢与君绝。"
    },
    {
      "title": "临高台",
      "poem": "临高台以轩。下有清水清且寒。江有香草目以兰。黄鹄高飞离哉翻。关弓射鹄。令我主寿万年。收中吾。"
    },
    {
      "title": "远如期",
      "poem": "远如期。益如寿。处天左侧。大乐万岁。与天无极。雅乐陈。佳哉纷。单于自归。动如惊心。虞心大佳。万人还来。谒者引。乡殿陈。累世未尝闻之。增寿万年亦诚哉。"
    },
    {
      "title": "石留",
      "poem": "石留凉阳凉石。水流为沙锡以微。河为香向始。冷将风阳北逝。肯无敢于于扬。心邪怀兰志金安薄北方开留离兰。"
    },
    {
      "title": "渔阳民为张堪歌",
      "poem": "桑无附枝。麦穗两歧。张君为政。乐不可支。"
    },
    {
      "title": "临淮吏人为宋晖歌",
      "poem": "彊直自遂。南阳朱季。吏畏其威。民怀其惠。"
    },
    {
      "title": "凉州民为樊晔歌",
      "poem": "游子常苦贫。力子天所富。宁见乳虎穴。不入冀府寺。大笑期必死。忿怒或见置。嗟我樊府君。安可再遭值。"
    },
    {
      "title": "董少平歌",
      "poem": "枹鼓不鸣董少平。"
    },
    {
      "title": "郭乔卿歌",
      "poem": "厥德仁明郭乔卿。中正朝廷上下一平。"
    },
    {
      "title": "蜀中为费贻歌",
      "poem": "节义至仁费奉君。不仕乱世。不避恶君。"
    },
    {
      "title": "鲍司隶歌",
      "poem": "鲍氏骢。三人司隶再入公。马虽瘦。行步工。"
    },
    {
      "title": "通博南歌",
      "poem": "汉德广。开不宾。度博南。越兰津。度兰仓。为他人。"
    },
    {
      "title": "蜀郡民为廉范歌",
      "poem": "廉叔度。来何暮。不禁火。民安作。平生无襦今五袴。"
    },
    {
      "title": "苍梧人为陈临歌",
      "poem": "苍梧陈君恩广大。令死罪囚有后代。德参古贤天报施。"
    },
    {
      "title": "又",
      "poem": "苍梧府君惠反死。能令死人不绝嗣。"
    },
    {
      "title": "乡人为秦护歌",
      "poem": "冬无袴。有秦护。"
    },
    {
      "title": "魏郡舆人歌",
      "poem": "我有枳棘。岑君伐之。我有蟊贼。岑君遏之。狗吠不惊。足下生蝥合脯鼓腹。焉知凶灾。我喜我生。独于斯时。美矣岑君。於戏休兹。"
    },
    {
      "title": "范史云歌",
      "poem": "甑中生尘范史云。釜中生鱼范莱芜。"
    },
    {
      "title": "顺阳吏民为刘陶歌",
      "poem": "有气力勇猛能以死易生者。得数百人。皆严兵待命。於是覆案奸轨。所按发若神。以病免。吏民思而歌之。悒然不乐。思我刘君。何时复来。安此下民。"
    },
    {
      "title": "董逃歌",
      "poem": "承乐世董逃。游四郭董逃。蒙天恩董逃。带金紫董逃。行谢恩董逃。整车骑董逃。垂欲发董逃。与中辞董逃。出西门董逃。瞻宫殿董逃。望京城董逃。日夜绝董逃。心摧伤董逃。"
    },
    {
      "title": "交阯兵民为贾琮歌",
      "poem": "贾父来晚。使我先反。今见清平。吏不敢饭。"
    },
    {
      "title": "皇甫嵩歌",
      "poem": "天下大乱兮市为墟。母不保子兮妻失夫。赖得皇甫兮复安居。"
    },
    {
      "title": "洛阳人为祝良歌",
      "poem": "天久不雨。烝民失所。天王自出。祝令特苦。精符感应。滂沱而下。"
    },
    {
      "title": "巴人歌陈纪山",
      "poem": "筑室载直梁。国人以贞真。邪娱不扬目。狂行不动身。奸轨僻乎远。理义协乎民。"
    },
    {
      "title": "汲县长老为崔瑗歌",
      "poem": "上天降神明。锡我仁慈父。临民布德泽。恩惠施以序。穿沟广溉灌。决渠作甘雨。）"
    },
    {
      "title": "崔君歌",
      "poem": "讠毕治小序兮稼穑分。天赐我兮此崔君。"
    },
    {
      "title": "彭子阳歌",
      "poem": "时岁仓卒。盗贼纵横。大戟强弩不可当。赖遇贤令彭子阳。"
    },
    {
      "title": "王世容歌",
      "poem": "王世容。治无双。省徭役。盗贼空。"
    },
    {
      "title": "巴郡人为吴资歌",
      "poem": "习习晨风动。澍雨润禾苗。我后恤时务。我人以优饶。"
    },
    {
      "title": "又歌",
      "poem": "望远忽不见。惆怅当徘徊。恩泽实难忘。悠悠心永怀。"
    },
    {
      "title": "六县吏人为爰珍歌",
      "poem": "我有田畴。爰父殖置。我有子弟。爰父教诲。"
    },
    {
      "title": "后时蜀中童谣",
      "poem": "黄牛白腹。五铢当复。"
    },
    {
      "title": "会稽童谣",
      "poem": "弃我戟。捐我矛。盗贼尽。吏皆休。"
    },
    {
      "title": "同前",
      "poem": "城上乌鸣哺父母。府中诸吏皆孝友。"
    },
    {
      "title": "河内谣",
      "poem": "王稚子。世未有。平徭役。百姓喜。"
    },
    {
      "title": "顺帝末京都童谣",
      "poem": "直如弦。死道边。曲和钩。反封侯。"
    },
    {
      "title": "蜀郡童谣",
      "poem": "两日出。天兵戢。"
    },
    {
      "title": "益都民为王忳谣",
      "poem": "信哉少林世为遇。飞被走马与鬼语。"
    },
    {
      "title": "恒农童谣",
      "poem": "君不我忧。人何以休。不行界署。焉知人处。"
    },
    {
      "title": "桓帝初天下童谣",
      "poem": "小麦青青大麦枯。谁当获者妇与姑。丈夫何在西击胡。吏卖马。君具车。请为诸君鼓咙胡。"
    },
    {
      "title": "桓帝初城上乌童谣",
      "poem": "城上乌。尾毕逋。公为吏。子为徒。一徒死。百乘车。车班班。入河间。河间姹女工数钱。以钱为室金为堂。石上慊慊舂黄粱。梁下有悬鼓。我欲击之丞卿怒。"
    },
    {
      "title": "桓帝时京都童谣",
      "poem": "游平卖印自有平。不辟豪贤及大姓。"
    },
    {
      "title": "桓帝末京都童谣",
      "poem": "白盖小车何延延。河间来合谐。河间来合谐。"
    },
    {
      "title": "桓帝末京都童谣",
      "poem": "茅田一顷中有井。四方纤纤不可整。嚼复嚼。今年尚可后年饶。"
    },
    {
      "title": "乡人谣",
      "poem": "天下规矩。房伯武。因师获印。周仲进。"
    },
    {
      "title": "二郡谣",
      "poem": "汝南太守范孟博。南阳宗资主画诺。南阳太守岑公孝。弘农成瑨但坐啸。"
    },
    {
      "title": "太学中谣",
      "poem": "天下忠诚窦游平。天下义府陈仲举。天下德弘刘仲承。"
    },
    {
      "title": "右三君",
      "poem": "天下模楷李元礼。天下英秀王叔茂。天下良辅杜周甫。天下冰凌朱季陵。天下忠贞魏少英。天下好交荀伯条。天下稽古刘伯祖。天下才英赵仲经。"
    },
    {
      "title": "右八俊",
      "poem": "天下和雍郭林宗。天下慕恃夏子治。天下英藩尹伯元。天下清苦羊嗣祖。天下珤金刘叔林。天下雅志蔡孟喜。天下卧虎巴恭祖。天下通儒宗孝初。"
    },
    {
      "title": "右八顾",
      "poem": "海内贵珍陈子鳞。海内忠烈张元节。海内謇谔范孟博。海内通士檀文友。海内彬彬范仲真。海内珍好岑公孝。海内所称刘景升。"
    },
    {
      "title": "右八及",
      "poem": "海内贤智王伯义。海内修整蕃嘉景。海内贞良秦平王。海内珍奇胡母季皮。海内光光刘子相。海内依怙王文祖。海内严恪张孟卓。海内清明度博平。"
    },
    {
      "title": "京兆为李燮谣",
      "poem": "我府君。道教举。恩如春。威如虎。刚不吐。柔不茹。爱如母。训如父。"
    },
    {
      "title": "灵帝末京都童谣",
      "poem": "侯非侯。王非王。千乘万骑上北芒。"
    },
    {
      "title": "献帝初京都童谣",
      "poem": "千里草。何青青。十日卜。不得生。"
    },
    {
      "title": "献帝初童谣",
      "poem": "燕南垂。赵北际。中央不合大如砺。唯有此中可避世。"
    },
    {
      "title": "初平中长安谣",
      "poem": "头白皓然。食不充粮。裹衣蹇裳。当还故乡。圣王愍念。悉用补郎。舍是布衣。被彼玄黄。"
    },
    {
      "title": "兴平中吴中童谣",
      "poem": "黄金车。班兰耳。开阊门。出天子。"
    },
    {
      "title": "建安初荆州童谣",
      "poem": "八九年间始欲衰。至十三年无孑遗。"
    },
    {
      "title": "汉末洛中童谣",
      "poem": "虽有千黄金。无如我斗粟。斗粟自可饱。千金何所直。"
    },
    {
      "title": "汉末江淮间童谣",
      "poem": "大兵如市。人死如林。持金易粟。粟贵於金。"
    },
    {
      "title": "京师为光禄茂才谣",
      "poem": "欲得不能。光禄茂才。"
    },
    {
      "title": "阎君谣",
      "poem": "阎君赋政。既明且昶。去苛去碎。动以礼让。"
    },
    {
      "title": "东门奂谣",
      "poem": "东门奂。取吴半。吴不足。济阴续。"
    },
    {
      "title": "商子华谣",
      "poem": "石里之勇商子华。暴虎见之藏爪牙。"
    },
    {
      "title": "时人谣",
      "poem": "五侯之斗血成江。"
    },
    {
      "title": "擿洛谣",
      "poem": "剡者配姬以放贤。山崩水溃纳小人。家伯罔主异哉震。"
    },
    {
      "title": "京师为唐约谣",
      "poem": "治身无嫌。唐仲谦。"
    },
    {
      "title": "蒋横遘祸时童谣",
      "poem": "君用谗慝。忠烈是殛。鬼怨神怒。妖气充塞。"
    },
    {
      "title": "锡山古谣",
      "poem": "有锡兵。无锡宁。"
    },
    {
      "title": "时人为三茅君谣",
      "poem": "茅山连金陵。江湖据下流。三神乘白鹤。各在一山头。佳雨灌畦稻。陆地亦复周。妻子保堂室。使我无百忧。白鹤翔青天。何时复来游。"
    },
    {
      "title": "光武述时人语",
      "poem": "关东觥觥。《郭子》横。"
    },
    {
      "title": "时人为郭况语",
      "poem": "洛阳多钱郭氏室。月夜书昼富无匹。"
    },
    {
      "title": "时人为郭况语",
      "poem": "洛阳多钱。郭氏万千。"
    },
    {
      "title": "光武引谚",
      "poem": "贵易交。富易妻。"
    },
    {
      "title": "宋弘引语",
      "poem": "贫贱之知不可忘。糟糠之妻不下堂。"
    },
    {
      "title": "南阳为杜师语",
      "poem": "前有召父。后有杜母。"
    },
    {
      "title": "时人为廉范语",
      "poem": "前有管鲍。后有庆廉。"
    },
    {
      "title": "班固引谚论经方",
      "poem": "有病不治。常得中医。"
    },
    {
      "title": "班昭女诫引鄙谚",
      "poem": "生男如狼。犹恐其尫。生女如鼠。犹恐其虎。"
    },
    {
      "title": "王逸引谚",
      "poem": "政如冰霜。奸轨消亡。威如雷霆。寇贼不生。"
    },
    {
      "title": "虞诩引谚",
      "poem": "关西出将。关东出相。"
    },
    {
      "title": "王符引谚论得贤",
      "poem": "一犬吠形。百犬吠声。"
    },
    {
      "title": "京师为黄香号",
      "poem": "天下无双。江夏黄童。"
    },
    {
      "title": "人为高慎语",
      "poem": "嶷然不语。名高孝甫。"
    },
    {
      "title": "颍川为荀爽语",
      "poem": "荀氏八龙。慈明无双。"
    },
    {
      "title": "崔实引农家谚",
      "poem": "上火不落。下火滴沰。"
    },
    {
      "title": "崔寔引里语",
      "poem": "一岁再赦。奴儿喑噁。"
    },
    {
      "title": "李固引语",
      "poem": "善人在患。饥不及餐。"
    },
    {
      "title": "益州长为尹就谚",
      "poem": "虏来尚可。尹来杀我。"
    },
    {
      "title": "天下为贾彪语",
      "poem": "贾氏三虎。伟节最怒。"
    },
    {
      "title": "应劭引俚语论正失",
      "poem": "狐欲渡河。无奈尾河。"
    },
    {
      "title": "应劭引俚语论愆礼",
      "poem": "妇死腹悲。唯身知之。"
    },
    {
      "title": "应劭引里语论日蚀",
      "poem": "不救蚀者。出行遇语。"
    },
    {
      "title": "应劭引里语论主客",
      "poem": "越陌度阡。更为客主。"
    },
    {
      "title": "应劭引里语论谳狱",
      "poem": "县官漫漫。冤死者半。"
    },
    {
      "title": "应劭引里语",
      "poem": "仕宦不止车生耳。"
    },
    {
      "title": "应劭引语论正失",
      "poem": "金不可作。世不可度。"
    },
    {
      "title": "时人为庞氏语",
      "poem": "庐里诸庞。凿井得铜。买奴得翁。"
    },
    {
      "title": "民为二殽语",
      "poem": "东殽西殽。渑池所高。"
    },
    {
      "title": "南阳为卫修陈茂语",
      "poem": "卫修有事。陈茂治之。卫修无事。陈茂杀之。"
    },
    {
      "title": "公沙六龙",
      "poem": "公沙六龙。天下无双。"
    },
    {
      "title": "民为五门语",
      "poem": "苑中三公。馆下二卿。五门嚄々。但闻豚声。"
    },
    {
      "title": "时人为作奏语",
      "poem": "作奏虽工。宜去葛龚。"
    },
    {
      "title": "高诱引谚论毁誉",
      "poem": "欲人不知。莫如不为。"
    },
    {
      "title": "武陵人为黄氏兄弟谚",
      "poem": "天有冬夏。人有二黄。"
    },
    {
      "title": "时人为杨氏四子语",
      "poem": "三苗不止。四珍复起。"
    },
    {
      "title": "羊元引谚",
      "poem": "孤犊触乳。骄子詈母。"
    },
    {
      "title": "古谚",
      "poem": "虽有神药。不如少年。虽有珠玉。不如金钱。"
    },
    {
      "title": "时人为郭典语",
      "poem": "郭君围堑。董将不许。几令狐狸。化为豺虎。赖我郭君。不畏强御。转机之间。敌为穷虏。猗猗惠君。实完疆土。"
    },
    {
      "title": "时人为周泽语",
      "poem": "居世不谐为太常妻。一岁三百六十日。三百五十九日齐。一日不齐醉如泥。既作事。复低迷。"
    },
    {
      "title": "崔实引语",
      "poem": "小民发如韭。剪复生。头如鸡。割复鸣。吏不必可畏。从来必可轻。奈何欲望平。"
    },
    {
      "title": "时人为桓典语",
      "poem": "行行且止。避骢御史。"
    },
    {
      "title": "益都乡里为柳宗语",
      "poem": "得黄金一笥。不如为柳伯骞所识。"
    },
    {
      "title": "时人为贡举语",
      "poem": "举秀才。不知书。举孝廉。父别居。寒素清白浊如泥。高第良将怯如黾。"
    },
    {
      "title": "宣城为封使君语",
      "poem": "无作封使君。生来治民死食民。"
    },
    {
      "title": "益都为任文公语",
      "poem": "任文公。智无双。"
    },
    {
      "title": "马皇后引俗语",
      "poem": "时无赭。浇黄土。"
    },
    {
      "title": "崔寔引里语",
      "poem": "州郡记。如霹雳。得诏书。但挂壁。"
    },
    {
      "title": "崔寔引农语",
      "poem": "二月昏。参星夕。杏花盛。桑椹赤。河射角。堪夜作。犁星没。水生骨。"
    },
    {
      "title": "京师为袁成谚",
      "poem": "事不谐。诣文开。"
    },
    {
      "title": "天下为四侯语",
      "poem": "左回天。具独坐。徐卧虎。唐两堕。"
    },
    {
      "title": "京师为张盘语",
      "poem": "闻清白。张子石。"
    },
    {
      "title": "人为徐闻县谚",
      "poem": "欲拔贫。诣徐闻。"
    },
    {
      "title": "京师为鲍永鲍恢语",
      "poem": "贵戚敛手避二鲍。"
    },
    {
      "title": "时人为折氏谚",
      "poem": "折氏客谁。朱云卿段节英。中有佃子赵仲平。但说天文论五经。"
    },
    {
      "title": "王符引谚论守边",
      "poem": "痛不著身言忍之。钱不出家言与之。"
    },
    {
      "title": "三府为朱震语",
      "poem": "车如鸡栖马如狗。疾恶如风朱伯厚。"
    },
    {
      "title": "时人为贡举语",
      "poem": "古人欲达勤诵经。今民图官勉治生。"
    },
    {
      "title": "赵岐引南阳旧语",
      "poem": "前队大夫范仲公。盐蒜果共一筒。"
    },
    {
      "title": "考城为仇览谚",
      "poem": "父母何在在我庭。化我鸤枭哺所生。"
    },
    {
      "title": "时人为孔氏兄弟语",
      "poem": "鲁国孔氏好读经。兄弟讲诵皆可听。学士来者有声名。不过孔氏那得成。"
    },
    {
      "title": "华容女子狱中歌吟",
      "poem": "不意李立为贵人。"
    },
    {
      "title": "阚骃引语",
      "poem": "仕宦不偶值冀部。幽冀之人钝如椎。"
    },
    {
      "title": "王符引谚论考绩",
      "poem": "曲木恶直绳。重罚恶明证。"
    },
    {
      "title": "时人为王符语",
      "poem": "徒见二千石。不如一缝掖。"
    },
    {
      "title": "乡里为雷义陈重语",
      "poem": "胶漆自谓坚。不如雷与陈。"
    },
    {
      "title": "郑玄引俗语",
      "poem": "隐疾难为医。"
    },
    {
      "title": "时人为吕布语",
      "poem": "人中有吕布。马中有赤兔。"
    },
    {
      "title": "关中为游殷谚",
      "poem": "生有知人之明。死有贵神之灵。"
    },
    {
      "title": "京师为戴凭语",
      "poem": "解经二不穷。戴侍中。"
    },
    {
      "title": "京师为井丹语",
      "poem": "五经纷纶。井大春。"
    },
    {
      "title": "时人为王君公语",
      "poem": "避世墙东。王君公。"
    },
    {
      "title": "京师为杨政语",
      "poem": "说经铿铿。杨子行。"
    },
    {
      "title": "京师为祁圣元号",
      "poem": "论难僠僠。祁圣元。"
    },
    {
      "title": "寿春乡里为召驯语",
      "poem": "德得恂恂。召伯春。"
    },
    {
      "title": "时人为丁鸿语",
      "poem": "殿中无双。丁孝公。"
    },
    {
      "title": "京兆乡里为冯豹语",
      "poem": "道德彬彬。冯仲文。"
    },
    {
      "title": "诸儒为贾逵语",
      "poem": "问事不休。贾长头。"
    },
    {
      "title": "关中为鲁丕语",
      "poem": "五经复兴。鲁叔陵。"
    },
    {
      "title": "诸儒为杨震语",
      "poem": "关西孔子。杨伯起。"
    },
    {
      "title": "时人为许慎语",
      "poem": "五经无双。许叔重。"
    },
    {
      "title": "京师为周举语",
      "poem": "五经从横。周宣光。"
    },
    {
      "title": "京师为胡广语",
      "poem": "万事不理。问伯始。天下中庸。有胡公。"
    },
    {
      "title": "时人为任安语",
      "poem": "欲知仲桓。问任安。居今行古。任定祖。"
    },
    {
      "title": "时人为陈嚣语",
      "poem": "关东说诗。陈君期。"
    },
    {
      "title": "诸儒为刘恺语",
      "poem": "难经伉伉。刘太常。"
    },
    {
      "title": "人为许晏谚",
      "poem": "殿上成群。许伟君。"
    },
    {
      "title": "乡里为茨充号",
      "poem": "一马两车。茨子河。"
    },
    {
      "title": "时人为缪文雅语",
      "poem": "素车白马。缪文雅。"
    },
    {
      "title": "敦煌乡人为曹全谚",
      "poem": "重亲致欢。曹景完。"
    },
    {
      "title": "箜篌引",
      "poem": "公无渡河。公竟渡河。堕河而死。当柰公何。"
    },
    {
      "title": "江南",
      "poem": "江南可采莲。莲叶何田田。鱼戏莲叶间。鱼戏莲叶东。鱼戏莲叶西。鱼戏莲叶南。鱼戏莲叶北。"
    },
    {
      "title": "东光",
      "poem": "东光平仓。梧何不平。仓梧多腐粟。无益诸军粮。诸军游荡子。早行多悲伤。"
    },
    {
      "title": "薤露",
      "poem": "薤上露。何易晞。露晞明朝更复落。人死一去何时归。"
    },
    {
      "title": "蒿里",
      "poem": "蒿里谁家地。聚敛魂魄无贤愚。鬼伯一何相催促。人命不得少踟蹰。"
    },
    {
      "title": "鸡鸣",
      "poem": "鸡鸣高树巅。狗吠深宫中。荡子何所之。天下方太平。刑法非有贷。柔协正乱名。黄金为君门。璧玉为轩阑堂。上有双樽酒。作使邯郸倡。刘玉碧青甓。后出郭门王。舍后有方池。池中双鸳鸯。鸳鸯七十二。罗列自成行。鸣声何啾啾。闻我殿东厢。兄弟四五人。皆为侍中郎。五日一时来。观者满足傍。黄金络马头。颎颎何煌煌。桃生露井上。李树生桃傍。虫来啮桃根。李树代桃僵。树木身相代。兄弟还相忘。"
    },
    {
      "title": "乌生",
      "poem": "乌生八九子。端坐秦氏桂树间。唶我。秦氏家有游遨荡子。工用睢阳强苏合弹。左手持强弹两丸。出入乌东西。唶我。一丸即发中乌身。乌死魂魄飞扬上天。阿母生乌子时。乃在南山严石间。唶我。人民安知乌子处。蹊径窈窕安从通。白鹿乃在上林西苑中。射工尚复得白鹿脯。唶我。黄鹄摩天极高飞。后宫尚复得烹煮之。鲤鱼乃在洛水深渊中。钓钩尚得鲤鱼口。唶我。人民生各各有寿命。死生何须复道前后。"
    },
    {
      "title": "平陵东",
      "poem": "平陵东。松柏桐。不知何人劫义公。劫义公在高堂下。交钱百万两走马。两走马。亦诚难。顾见追吏心中恻。心中恻。血出漉。归告我家卖黄犊。"
    },
    {
      "title": "陌上桑",
      "poem": "日出东南隅。照我秦氏楼。秦氏有好女。自名为罗敷。罗敷善蚕桑。采桑城南隅。青丝为笼系。桂枝为笼钩。头上倭堕髻。耳中明水珠。缃绮为下裙。紫绮为上襦。行者见罗敷。下担捋髭须。少年见罗敷。脱帽著帩头。耕者忘其犁。锄者忘其锄。来归相怨怒。但坐观罗敷。使君从南乘。五马立踟蹰。使君遣吏往。问此谁家姝。秦氏有好女。自名为罗敷。罗敷年几何。二十尚不足。十五颇有馀。使君谢罗敷。宁可共载不。罗敷前致辞。使君一何愚。使君自有妇。罗敷自有夫。东方千馀骑。夫婿居上头。何用识夫婿。白马从骊驹。黄金络马头。腰中鹿卢剑。可值千万馀。十五府小史。二十朝大夫。三十侍中郎。四十专城居。为人洁白皙。鬑々颇有须。盈盈公府步。冉冉府中趋。坐中数千人。皆言夫婿殊。"
    },
    {
      "title": "同前",
      "poem": "今有人。山之阿。被服薜荔带女萝。既含睇。又宜笑。子恋慕予善窈窕。乘赤豹。从文狸。辛夷车驾结桂旗。被石兰。带杜衡。折芳拔荃遗所思。处幽室。终不见。天路险艰独后来。表独立。山之上。云何容容而在下。杳冥冥。羌昼晦。东风飘遥神灵雨。风瑟瑟。木搜搜。思念公子徒以忧。"
    },
    {
      "title": "王子乔",
      "poem": "王子乔。参驾白鹿云中遨。参驾白鹿云中遨。下游来。王子乔。参驾白鹿上至云戏游遨。上建逋阴广里践近高。结仙宫过谒三台。东游四海五岳上。过蓬莱紫云台。三王五帝不足令。令我圣朝应太平。养民若子事父明。当究天禄永康宁。玉女罗坐吹笛箫。嗟行圣人游八极。鸣吐衔福翔殿侧。圣主享万年。悲今皇帝延寿命。"
    },
    {
      "title": "长歌行",
      "poem": "青青园中葵。朝露待日晞。阳春布德泽。万物生光辉。常恐秋节至。焜黄华叶衰。百川东到海。何时复西归。少壮不努力。老大徒伤悲。"
    },
    {
      "title": "同前",
      "poem": "仙人骑白鹿。发短耳何长。导我上太华。揽芝获赤幢。来到主人门。奉药一玉箱。主人服此药。身体日康强。发白复更黑。延年寿命长。岧岧山上亭。皎皎云间星。远望使心思。游子恋所生。驱车出北门。遥观洛阳城。凯风吹长棘。夭夭枝叶倾。黄鸟飞相追。咬咬弄音声。伫立望西河。泣下沾罗缨。"
    },
    {
      "title": "君子行",
      "poem": "君子防未然。不处嫌疑间。瓜田不纳履。李下不正冠。嫂叔不亲授。长幼不比肩。劳谦得其柄。和光甚独难。周公下白屋。吐哺不及餐。一沐三握发。后世称圣贤。"
    },
    {
      "title": "豫章行",
      "poem": "白杨初生时。乃在豫章山。上叶摩青云。下根通黄泉。凉秋八九月。山客持斧斤。我何皎皎。梯落。根株已断绝。颠倒严石间。大匠持斧绳。锯墨齐两端。一驱四五里。枝叶自相捐。。会为舟船燔。身在洛阳宫。根在豫章山。多谢枝与页。何时复相连。吾生百年。自俱。何意万人巧。使我离根株。"
    },
    {
      "title": "董逃行",
      "poem": "吾欲上谒从高山。山头危险道路难。遥望五岳端。黄金为阙班璘。但见芝草叶落纷纷。百鸟集来如烟。山兽纷纶麟辟邪其端。鹍鸡声鸣。但见山兽援戏相拘攀。小复前行。玉堂未心怀流还。传教出门来。门外人何求所言。欲从圣道。求一得命延。教敕凡吏受言。采取神药若木端。玉兔长跪捣药虾蟆丸。奉上陛下一玉柈。服此药可得神仙。服尔神药。莫不欢喜。陛下长生老寿。四面肃肃稽首。天神拥护左右。陛下长与天相保守。"
    },
    {
      "title": "同前",
      "poem": "年命冉冉我遒。"
    },
    {
      "title": "相逢行",
      "poem": "相逢狭路间。道隘不容车。不知何年少。夹毂问君家。君家诚易知。易知复难忘。黄金为君门。白玉为君堂。堂上置樽酒。作使邯郸倡。中庭生桂树。华镫何煌煌。兄弟两三人。中子为侍郎。五日一来归。道上自生光。黄金络马头。观者盈道傍。入门时左顾。但见双鸳鸯。鸳鸯七十二。罗列自成行。音声何噰々。鹤鸣东西厢。大妇织绮罗。中妇织流黄。小妇无所为。挟瑟上高堂。丈人且安坐。调丝方未央。"
    },
    {
      "title": "长安有狭斜行",
      "poem": "长安有狭斜。狭斜不容车。适逢两少年。夹毂问君家。君家新市傍。易知复难忘。大子二千石。中子孝廉郎。小子无官职。衣冠仕洛阳。三子俱入室。室中自生光。大妇织绮纻。中妇织流黄。小妇无所为。挟琴上高堂。丈人且徐徐。调弦讵未央。"
    },
    {
      "title": "善哉行",
      "poem": "来日大难。口燥唇乾。今日相乐。皆当喜欢。经历名山。芝草翩翩。仙人王乔。奉药一丸。自惜袖短。内手知寒。惭无灵辙。以报赵宣。月没参横。北斗阑干。亲交在门。饥不及餐。欢日尚少。戚日苦多。何以忘忧。弹筝酒歌。淮南八公。要道不烦。参驾六龙。游戏云端。"
    },
    {
      "title": "陇西行",
      "poem": "邪径过空庐。好人常独居。卒得神仙道。上与天相扶。过谒王父母。乃在太山隅。离天四五里。道逢赤松俱。揽辔为我御。将吾天上游。天上何所有。历历种白榆。桂树夹道生。青龙对伏趺。凤凰鸣啾啾。一母将九雏。顾视世间人。为乐甚独殊。好妇出迎客。颜色正敷愉。伸腰再拜跪。问客平安不。请客北堂上。坐客毡氍毹。清白各异樽。酒上玉华疏。酌酒持与客。客言主人持。却略再拜跪。然后持一杯。谈笑未及竟。左顾敕中厨。促令办鹿饭。慎莫使稽留。废礼送客出。盈盈府中趋。送客亦不远。足不过门枢。取妇得如此。齐姜亦不如。健妇持门户。亦胜一丈夫。"
    },
    {
      "title": "同前",
      "poem": "行行重行行。白日薄西山。"
    },
    {
      "title": "折杨柳行",
      "poem": "默默施行违。厥罚随事来。末喜杀龙逢。桀放於鸣条。祖伊言不用。纣头悬白旄。指鹿用为马。胡亥以丧躯。夫差临命绝。乃云负子胥。戎王纳女乐。以亡其由余。璧马祸及虢。二国俱全墟。三夫成市虎。慈母投杼趋。卞和之刖足。接舆归草庐。"
    },
    {
      "title": "西门行",
      "poem": "出西门。步念之。今日不作乐。当待何时。逮为乐。逮为乐。当及时。何能愁怫郁。当复待来兹。酿美酒。炙肥牛。请呼心所欢。可用解忧愁。人生不满百。常怀千岁忧。昼短苦夜长。何不秉烛游。游行去去如云除。弊车羸马为自储。出西门。步念之。今日不作乐。当待何时。夫为乐。为乐当及时。何能坐愁怫郁。当复待来兹。饮醇酒。炙肥牛。请呼心所欢。可用解忧愁。人生不满百。常怀千岁忧。昼短而夜长。何不秉烛游。自非仙人王子乔。计会寿命难与期。自非仙人王子乔。计会寿命难与期。人寿非金石。年命安可期。贪财爱惜费。但为后世嗤。"
    },
    {
      "title": "东门行",
      "poem": "出东门。不顾归。来入门。怅欲悲。盎中无斗米储。还视架上无悬衣。拔剑东门去。舍中儿母牵衣啼。他家但愿富贵。贱妾与君共餔糜。上用仓浪天敌。下当用此黄口儿。今非。咄。行。吾去为迟。白发时下难久居。出东门。不顾归。来入门。怅欲悲。盎中无斗储。还视桁上无悬衣。拔剑出门去。儿女牵衣啼。他家但愿宝贵。贱妾与君共餔糜。共餔糜。上用仓浪天故。下为黄口小儿。今时清廉。难犯教言。君复自爱莫为非。今时清廉。难犯教言。君复自爱莫为非。行。吾去为迟。平慎行。望君归。"
    },
    {
      "title": "妇病行",
      "poem": "妇病连年累岁。传呼丈人前一言。当言未及得言。不知泪下一何翩翩。属累君两三孤子。莫我儿饥且寒。有过慎莫笡笞。行当折摇。思复念之。乱曰：抱时无衣。襦复无里。闭门塞牖。舍孤儿到市。道逢亲交。泣坐不能起。从乞求与孤卖饵。对交啼泣。泪不可止。我欲不伤悲不能已。探怀中钱持授交。入门见孤儿。啼索其母抱。徘徊空舍中。行复尔耳。弃置勿复道。"
    },
    {
      "title": "孤儿行",
      "poem": "孤儿生。孤子遇生。命独当苦。父母在时。乘坚车。驾驷马。父母已去。兄嫂令我行贾。南到九江。东到齐与鲁。腊月来归。不敢自言苦。头多虮虱。面目多尘。大兄言办饭。大嫂言视马。上高堂。行取殿下堂。孤儿泪下如雨。使我朝行汲。暮得水来归。手为错。足下无菲。怆怆履霜。中多蒺藜。拔断蒺藜。肠月中怆欲悲。泪下渫渫。清涕累累。冬无复襦。夏无单衣。居生不乐。不如早去。下从地下黄泉。春气动。草萌芽。三月蚕桑。六月收瓜。将是瓜车。来到还家。瓜车反覆。助我者少。啗瓜者多。愿还我蒂。兄与嫂严。独且急归。当兴校计。乱曰：里中一何譊譊。愿欲寄尺书。将与地下父母。兄嫂难与久居。"
    },
    {
      "title": "雁门太守行",
      "poem": "孝和帝在时。洛阳令王君。本自益州广汉蜀民。少行宦学。通五经论。明知法令。历世衣冠。从温补洛阳令。治行致贤。拥护百姓。子养万民。外行猛政。内怀慈仁。文武备具。料民富贫。移恶子姓。篇著里端。伤杀人。比伍同罪对门。禁鍪矛八尺。捕轻薄少年。加笞决罪。诣马市论。无妄发赋。念在理冤。敕吏正狱。不得苛烦。财用钱三十。买绳礼竿。贤哉贤哉。我县王君。臣吏衣冠。奉事皇帝。功曹主簿。皆得其人。临部居职。不敢行恩。清身苦体。夙夜劳勤。治有能名。远近所闻。天年不遂。早就奄昏。为君作祠。安阳亭西。欲令后世。莫不称传。"
    },
    {
      "title": "艳歌何尝行",
      "poem": "飞来双白鹄。乃从西北来。十十将五五。罗列行不齐。忽然卒被病。不能飞相随。五里一反顾。六里一徘徊。吾欲衔汝去。口噤不能开。吾欲负汝去。羽毛日摧颓。乐哉新相知。忧来生别离。峙顾群侣。泪落纵横垂。今日乐相乐。延年万岁期。飞来双白鹄。乃从西北来。十十五五。罗列成行。妻卒被病。行不能相随。五里一返顾。六里一徘徊。吾欲衔汝去。口噤不能开。吾欲负汝去。毛羽何摧颓。乐哉新相知。忧来生别离。躇踌顾群侣。泪下不自知。念与君离别。气结不能言。各各重自爱。道远归还难。妾当守空房。闲门下重关。若生当相见。亡者会重泉。今日乐相乐。延年万岁期。"
    },
    {
      "title": "艳歌行",
      "poem": "翩翩堂前燕。冬藏夏来见。兄弟两三人。流宕在他县。故衣谁当补。新衣谁当绽。赖得贤主人。览取为我纟旦。夫婿从门来。斜柯西北眄。语卿且勿眄。水清石自见。石见何累累。远行不如归。"
    },
    {
      "title": "白头吟",
      "poem": "皑如山上雪。皎若云间月。闻君有两意。故来相决绝。今日斗酒会。明旦沟水头。躞蹀御沟上。沟水东西流。凄凄复凄凄。嫁娶不须啼。愿得一心人。白头不相离。竹竿何袅々。鱼尾何々。男儿重意气。何用钱刀为。皑如山上雪。皎如云间月。闻君有两意。故来相决绝。平生共城中。何尝斗酒会。今日斗酒会。明旦沟水头。蹀躞御沟上。沟水东西流。郭东亦有樵。郭西亦有樵。两樵相推与。无亲为谁骄。凄凄重凄凄。嫁娶亦不啼。愿得一心人。白头不相离。竹竿何尿尿袅々。鱼尾何离。男儿欲相知。何用钱刀为。如马啖箕。川上高士嬉。今日对乐。延年万岁期。"
    },
    {
      "title": "怨诗行",
      "poem": "天道悠且长。人命一何促。百年未几时。奄若风吹烛。嘉宾难再遇。人命不可续。齐度游四方。各系太山录。人间乐未央。忽然归东狱。当须荡中情。游心恣所欲。"
    },
    {
      "title": "满歌行",
      "poem": "为乐未几时。遭时崄巇。逢此百罹。零丁荼毒。愁苦难为。遥望极辰。天晓月移。忧来填心。谁当我知。戚戚多思虑。耿耿殊不宁。祸福无形。惟念古人逊位躬耕。遂我所愿。以兹自宁。自鄙栖栖。守此末荣。暮秋烈风。昔蹈沧海。心不能安。揽衣瞻夜。北斗阑干。星汉照我。去自无他。奉事二亲。劳心可言。穷达天为。智者不愁。多为少忧。安贫乐道。师彼庄周。遗名者贵。子遐同游。往者二贤。名垂千秋。饮酒歌舞。乐复何须。照视日月。日月驰驱。轗轲人间。何有何无。贪财惜费。此一何愚。凿石见火。居代几时。为当欢乐。心得所喜。安神养性。得保遐期。为乐未几时。遭世崄巇。逢此百罹。零丁荼毒。愁懑难支。遥望辰极。天晓月移。忧来填心。谁当我知。戚戚多思虑。耿耿不宁。祸福无刑。唯念古人。逊位躬耕。遂我所愿。以兹自宁。自鄙山栖。守此一荣。暮秋烈风起。西蹈沧海。心不能安。揽衣起瞻夜。北斗阑干。星汉照我。去去自无他。奉事二亲。劳心可言。穷达天所为。智者不愁。多为少忧。安贫乐正道。师彼庄周。遗名者贵。子熙同巇。往者二贤。名垂千秋。饮酒歌舞。不乐何须。善哉照观日月。日月驰驱。轗轲世间。何有何无。贪财惜费。此何一愚。命如凿石见火。居世竟能几时。但当欢乐自娱。尽心极所嬉怡。安善养君德性。百年保此期颐。"
    },
    {
      "title": "淮南王",
      "poem": "乐府云。崔豹《古今注》曰：淮南王。淮南小山之所作也。淮南王服食求仙。遍礼方士。遂与方士相携俱去。莫知所往。小山之徒。思恋不已。乃作淮南王曲焉。）淮南王。自言尊。百尺高楼与天连。后园凿井银作床。金瓶素绠汲寒浆。汲寒浆。饮少年。少年窈窕何能贤。扬声悲歌音绝天。我欲渡河河无梁。愿化双黄鹄还故乡。还故乡。入故里。徘徊故乡苦身不已。繁舞寄声无不泰。徘徊桑梓游天外。"
    },
    {
      "title": "圣人制礼乐篇",
      "poem": "昔皇文武牙弥弥舍善谁时行道衔治路万赫赫黄运善道明金圣皇八音义同善草供国应节合用酒期下音足木上为鼓应众乐延否已礼祥素女有绝其圣"
    },
    {
      "title": "巾舞歌诗",
      "poem": "不见公莫当思明月之士转起南去城上羊下食草汝三年针缩亦老平门滛涕下昔结马客行度四州洛四海熇西马头香五丈渡汲水谁求儿母钱健步三针一发交还弩心复相头巾复来推排车轮转使君去时"
    },
    {
      "title": "俳歌辞",
      "poem": "俳不言不语。呼俳噏所。俳适一起。狼率不止。生拔牛角。摩断胃耳。马无悬蹄。牛我上齿。骆无角。奋迅两耳。"
    },
    {
      "title": "蜨蝶行",
      "poem": "蜨蝶之遨游东园。奈何卒逢三月养子燕。接我苜蓿间。持之我入紫深宫中。行缠之传欂栌间。雀来燕。燕子见衔哺来。摇头鼓翼何轩奴轩。"
    },
    {
      "title": "梁甫吟",
      "poem": "步出齐城门。遥望荡阴里。里中有三坟。累累正相似。问是谁家墓。田疆古冶子。力能排南山。文能绝地纪。一朝被谗言。二桃杀三士。谁能为此谋。国相齐晏子。"
    },
    {
      "title": "悲歌",
      "poem": "悲歌可以当泣。远望可以当归。思念故乡。郁郁累累。欲归家无人。欲渡河无船。心思不能言。肠中车轮转。"
    },
    {
      "title": "前缓声歌",
      "poem": "水中之马。必有陆地之船。但有意气不能自前。心非木石。荆根株数得覆盖天。当复思东流之水。必有西上之鱼。不在大小。但有朝於复来。长笛续短笛。欲今皇帝陛下三千万。"
    },
    {
      "title": "古诗为焦仲卿妻作",
      "poem": "汉末建安中。庐江府小吏焦仲卿妻刘氏。为仲卿母所遣。自誓不嫁。共家逼之。乃投水而死。仲卿闻之。亦自缢於庭树。时人伤之。为诗云尔。孔雀东南飞。五里一徘徊。十三能织素。十四学裁衣。十五弹箜篌。十六诵诗书。十七为君妇。心中常苦悲。君既为府吏。守节情不移。贱妾留空房。相见常日稀。鸡鸣入机织。夜夜不得息。三日断五疋。大人故嫌迟。非为织作迟。君家妇难为。妾不堪驱使。徒留无所施。便可白公姥。及时相遣归。府吏得闻之。堂上启阿母。儿已薄禄相。幸复得此妇。结发同枕席。黄泉共为友。共事三二年。始尔未为久。女行无偏斜。何意致不厚。阿母谓府吏。何乃太区区。此妇无礼节。举动自专由。吾意久怀忿。汝岂得自由。东家有贤女。自名秦罗敷。可怜体无比。阿母为汝求。便可速遣之。遣之慎莫留。府吏长跪告。伏惟启阿母。今若遣此妇。终老不复取。阿母得闻之。槌床便大怒。小子无所畏。何敢助妇语。吾已失恩义。会不相从许。府吏默无声。再拜还入户。举言谓新妇。哽咽不能语。我自不驱卿。逼迫有阿母。卿但暂还家。吾今且报府。不久当归还。还必相迎取。以此下心意。慎勿违吾语。新妇谓府吏。勿复重纷纭。往昔初阳岁。谢家来贵门。奉事循公姥。进止敢自专。昼夜勤作息。伶俜萦苦辛。谓言无罪过。供养卒大恩。仍更被驱遣。何言复来还。妾有绣腰襦。葳蕤自生光。红罗复斗帐。四角垂香囊。箱帘六七十。绿碧青丝绳。物物各自异。种种在其中。人贱物亦鄙。不足迎后人。留待作遗施。於今无会因。时时为安慰。久久莫相忘。鸡鸣外欲曙。新妇起严妆。著我绣夹裙。事事四五通。足下蹑丝履。头上玳瑁光。腰若流纨素。耳著明月珰。指如削葱根。口如含朱丹。纤纤作细步。精妙世无双。上堂拜阿母。阿母怒不止。昔作女儿时。生小出野里。本自无教训。兼愧贵家子。受母钱帛多。不堪母驱使。今日还家去。念母劳家里。却与小姑别。泪落连珠子。新妇初来时。小姑如我长。勤心养公姥。好自相扶将。初七及下九。嬉戏莫相忘。出门登车去。涕落百馀行。府吏马在前。新妇车在后。隐隐何甸甸。俱会大道口。下马入车中。低头共耳语。誓不相隔卿。且暂还家去。吾今且赴府。不久当还归。誓天不相负。新妇谓府吏。感君区区怀。君既若见录。不久望君来。君当作磐石。妾当作蒲苇。蒲苇纫如丝。磐石无转移。我有亲父兄。性行暴发雷。恐不任我意。逆以煎我怀。举手长劳劳。二情同依依。入门上家堂。进退无颜仪。阿母大拊掌。不图子自归。十三教汝织。十四能裁衣。十五弹箜篌。十六知礼仪。十七遣汝嫁。谓言无誓违，汝今无罪过。不迎而自归。兰芝惭阿母。儿实无罪过。阿母大悲摧。还家十馀日。县令遣媒来。云有第三郎。窈窕世无双。年始十八九。便言多令才。阿母谓阿女。汝可去应之。阿女含泪答。兰芝初还时。府吏见丁宁。结誓不别离。今日违情义。恐此事非奇。自可断来信。徐徐更谓之。阿母白媒人。贫贱有此女。始适还家门。不堪吏人妇。岂合令郎君。幸可广问讯。不得便相许。媒人去数日。寻遣丞请还。说有兰家女。承籍有宦官。云有第五郎。娇逸未有婚。遣丞为媒人。主簿通语言。直说太守家。有此令郎君。既欲结大义。故遣来贵门。阿母谢媒人。女子先有誓。老姥岂敢言。阿兄得闻之。怅然心中烦。举言谓阿妹。作计何不量。先嫁得府吏。后嫁得郎君。否泰如天地。足以荣汝身。不嫁义郎体。其住欲何云。兰芝仰头答。理实如兄言。谢家事夫婿。中道还兄门。处分适兄意。那得自任专。虽与府吏要。渠会永无缘。登即相许和。便可作婚姻。媒人下床去。诺诺复尔尔。还部白府君。下官奉使命。言谈大有缘。府君得闻之。心中大欢喜。视历复开书。便利此月内。六合正相应。良吉三十日。今已二十七。卿可去成婚。交语速装束。络绎如浮云。青雀白鹄舫。四角龙子幡。婀娜随风转。金车玉作轮。踯躅青骢马。流苏金缕鞍。赍钱三百万。皆用青丝穿。杂彩三百疋。交用市鲑珍。从人四五百。郁郁登郡门。阿母谓阿女。适得府君书。明日来迎汝。何不作衣裳。莫令事不举。阿女默无声。手巾掩口啼。泪落便如泻。移我琉璃榻。出置前窗下。左手持刀尺。右手执绫罗。朝成绣夹裙。晚成单罗衫。晻晻日欲暝。愁思出门啼。府吏闻此变。因求假暂归。未至二三里。摧藏马悲哀。新妇识马声。蹑履相逢迎。怅然遥想望。知是故人来。举手拍马鞍。嗟叹使心伤。自君别我后。人事不可量。果不如先愿。又非君所详。我有亲父母。逼迫兼弟兄。以我应他人。君还何所望。府吏谓新妇。贺卿得高迁。磐石方且厚。可以卒千年。蒲苇一时纫。便作旦夕间。卿当日胜贵。吾独向黄泉。新妇谓府吏。何意出此言。同是被逼迫。君尔妾亦然。黄泉下相见。勿违今日言。执手分道去。各各还家门。生人作死别。恨恨那可论。念与世间辞。千万不复全。府吏还家去。上堂拜阿母。今日大风寒。寒风摧树木。严霜结庭兰。儿今日冥冥。令母在后单。故作不良计。勿复怨鬼神。命如南山石。四体康且直。阿母得闻之。零泪应声落。汝是大家子。仕宦於台阁。慎勿为妇死。贵贱情何薄。东家有贤女。窈窕艳城郭。阿母为汝求。便复在旦夕。府吏再拜还。长叹空房中。作计乃尔立。转头向户里。渐见愁煎迫。其日牛马嘶。新妇入青庐。庵庵黄昏后。寂寂人定初。我命绝今日。魂去尸长留。揽裙脱丝履。举身赴清池。府吏闻此事。心知长别离。徘徊顾树下。自挂东南枝。两家求合葬。合葬华山傍。东西植松柏。左右种梧桐。枝枝相覆盖。页页相交通。中有双飞鸟。自名为鸳鸯。仰头相向鸣。夜夜达五更。行人驻足听。寡妇起彷徨。多谢后世人。戒之慎勿忘。"
    },
    {
      "title": "枯鱼过河泣",
      "poem": "枯鱼过河泣。何时悔复及。作书与鲂鱮。相教慎出入。"
    },
    {
      "title": "乐府",
      "poem": "行胡从何方。列国持何来。氍毹五木香。迷迭艾纳及都梁。《诗纪》七。文《类聚》八十一引香、良二韵。万花各三十二引香、良二韵。"
    },
    {
      "title": "离歌",
      "poem": "晨行梓道中。梓叶相切磨。与君别交中。繣如新缣罗。裂之有馀丝。吐之无还期。"
    },
    {
      "title": "箜篌谣",
      "poem": "结交在相知。骨肉何必亲。甘言无忠实。世薄多苏秦。从风暂靡草。宝贵上升天。不见山巅树。摧扤下为薪。岂甘井中泥。上出作埃尘。"
    },
    {
      "title": "猛虎行",
      "poem": "饥不从猛虎食。暮不从野雀栖。野雀安无巢。游子为谁骄。"
    },
    {
      "title": "同上",
      "poem": "少年惶且怖。伶亻甹到他乡。禀气有丰约。受形有短长。"
    },
    {
      "title": "上留田行",
      "poem": "出是上独西门。三荆同一根生。一荆断绝不长。兄弟有两三人。块摧独贫。"
    },
    {
      "title": "同上",
      "poem": "里中有啼儿。似类亲父子。回车问啼儿。慷慨不可止。"
    },
    {
      "title": "古八变歌",
      "poem": "北风初秋至。吹我章华台。浮云多暮色。似从崦嵫来。枯桑鸣中林。纬络响空阶。翩翩飞蓬征。怆怆游子怀。故乡不可见。长望始此回。"
    },
    {
      "title": "古歌",
      "poem": "上金殿。著玉樽。延贵客。入金门。入金门。上金堂。东厨具肴膳。椎牛烹猪羊。主人前进酒。弹瑟为清商。投壶对弹棋。博奕并复行。朱火飏烟雾。博山吐微香。清樽发朱颜。四坐乐且康。今日乐相乐。延年寿千霜。"
    },
    {
      "title": "古歌",
      "poem": "秋风萧萧愁杀人。出亦愁。入亦愁。座中何人谁不怀忧。令我白头。胡地多飚风。树木何修修。离家日趋远。衣带日趋缓。心思不能言。肠中车轮转。"
    },
    {
      "title": "艳歌",
      "poem": "今日乐上乐。相从步云衢。天公出美酒。河伯出鲤鱼。青龙前铺席。白虎持榼壶。南斗工鼓瑟。北斗吹笙竽。姮娥垂明珰。织女奉瑛琚。苍霞扬东讴。清风流西歈。垂露成帷幄。奔星扶轮舆。"
    },
    {
      "title": "古咄唶歌",
      "poem": "枣下何攒攒。荣华各有时。枣欲初赤时。人从四边来。枣适今日赐。谁当仰视之。"
    },
    {
      "title": "古胡无人行",
      "poem": "望胡地。何崄。断胡头。脯胡臆。"
    },
    {
      "title": "古步出夏门行",
      "poem": "白骨不覆。疫疠流行。市朝易人。千载墓平。行行复行行。白日薄西山。"
    },
    {
      "title": "古新成安乐宫",
      "poem": "般鼓钟声。尽为铿锵。"
    },
    {
      "title": "视刀钅睘歌",
      "poem": "常恨言语浅。不如人意深。今朝两相视。脉脉动人心。"
    },
    {
      "title": "古乐府罩辞",
      "poem": "罩初何得。端来得鲋。小者如手。大者如履。孝子持归遗我公姬。安得此鱼。适与罩迕。从今以后。但当求鲋。"
    },
    {
      "title": "鸡鸣歌",
      "poem": "东方欲明星烂烂。汝南晨鸡登坛唤。曲终漏尽严具陈。月没星稀天下旦。千门万户递鱼钥。宫中城上飞乌鹊。"
    },
    {
      "title": "古艳歌",
      "poem": "孔雀东飞。苦寒无衣。为君作妻。中心恻悲。夜夜织作。不得下机。三日载批。尚言吾迟。"
    },
    {
      "title": "同上",
      "poem": "行行随道。经历山陂。马啖柏页。人啖柏脂。不可常饱。聊可遏饥。"
    },
    {
      "title": "同上",
      "poem": "茕茕白兔。东走西顾。衣不如新。人不如故。"
    },
    {
      "title": "同上",
      "poem": "兰草自生香。生于大道傍。十月钩帘起。并在束薪中。秋霜白露下。桑叶郁为黄。"
    },
    {
      "title": "同上",
      "poem": "白盐海东来。美豉出鲁门。"
    },
    {
      "title": "同上",
      "poem": "居穷衣单薄。肠中常苦饥。"
    },
    {
      "title": "古乐府诗",
      "poem": "请说剑。骏犀标首。玉琢中央。六一所善。王者所杖。带以上车。如燕飞扬。"
    },
    {
      "title": "同上",
      "poem": "凿石见火能几时。"
    },
    {
      "title": "古乐府",
      "poem": "东家公。字仲春。柱一鸠。杖唇。"
    },
    {
      "title": "同上",
      "poem": "布谷鸣。农人惊。"
    },
    {
      "title": "同上",
      "poem": "啄木高飞乍低仰。抟树林薮著榆桑。低足头啄劚如劚。飞鸣相骤声如篁。"
    },
    {
      "title": "同上",
      "poem": "豹则虎之弟。鹰则鹞之兄。"
    },
    {
      "title": "同上",
      "poem": "天寒知被薄。忧思知夜长。"
    },
    {
      "title": "同上",
      "poem": "琉璃琥珀象牙槃。"
    },
    {
      "title": "古妍歌",
      "poem": "妍歌展妙声。发曲吐令辞。"
    },
    {
      "title": "乐府歌",
      "poem": "集会高堂上。长弹箜篌。"
    },
    {
      "title": "乐府歌",
      "poem": "春酒甘如醴。秋醴清如华。"
    },
    {
      "title": "《汉书》歌",
      "poem": "上蓬莱。咀琼英。"
    },
    {
      "title": "古歌",
      "poem": "田中菟丝。何尝可络。道边燕麦。何尝可获。"
    },
    {
      "title": "同上",
      "poem": "长笛续短笛。愿陛下保寿无极。"
    },
    {
      "title": "同上",
      "poem": "大忧摧人肺肝心。"
    },
    {
      "title": "同上",
      "poem": "流尘生玉匣。"
    },
    {
      "title": "歌",
      "poem": "濯龙望如海。河桥渡似雷。"
    },
    {
      "title": "茂陵中书歌",
      "poem": "都孋桂英。美芳鼓行。"
    },
    {
      "title": "有所思",
      "poem": "有所思。思昔人。曾闵二子善养亲。和颜色。奉晨昏。至诚烝烝通神明。"
    },
    {
      "title": "古博异辩游",
      "poem": "众星累累如连贝。江河四海如衣带。"
    },
    {
      "title": "古董逃行",
      "poem": "年命冉冉我遒。零落下归山丘。"
    },
    {
      "title": "古乐府",
      "poem": "青天含翠彩。素日扬清晖。"
    },
    {
      "title": "古歌",
      "poem": "金荆持作枕。紫荆持作床。"
    },
    {
      "title": "古歌",
      "poem": "高田种小麦。终久不成穗。男儿在他乡。焉得不憔悴。"
    },
    {
      "title": "将归操",
      "poem": "狄之水兮风扬波。船楫颠倒更相加。归来归来胡为斯。"
    },
    {
      "title": "陬操",
      "poem": "周道衰微。礼乐陵迟。文武既坠。吾将焉归。周游天下。靡邦可依。凤鸟不识。珍宝枭鸱。眷然顾之。惨然心悲。巾车命驾。将适唐都。黄河洋洋。攸攸之鱼。临津不济。还辕息鄹。伤予道穷。哀彼无辜。翱翔于卫。复我旧庐。从我所好。其乐只且。"
    },
    {
      "title": "猗兰操",
      "poem": "习习谷风。以阴以雨。之子于归。远送于野。何彼苍天。不得其所。逍遥九州。无有定处。世人暗蔽。不知贤者。年纪迈逝。一身将老。"
    },
    {
      "title": "龟山操",
      "poem": "予欲望鲁兮龟山蔽之。手无斧柯。奈龟山何。"
    },
    {
      "title": "越裳操",
      "poem": "於戏嗟嗟。非旦之力。乃文王之德。"
    },
    {
      "title": "拘幽操",
      "poem": "殷道溷溷浸浊烦兮。朱紫相合不别分兮。迷乱声色信谗言兮。炎炎之虐使我愆兮。幽闭牢阱由其言兮。无辜桎梏谁所宣兮。进我四人忧勤勤兮。得此珍玩且解大患兮。仓皇迤命遗后昆兮。作此象变兆在昌兮。钦承祖命天不丧兮。遂临下土在圣明兮。讨暴除乱诛逆王兮。"
    },
    {
      "title": "履霜操",
      "poem": "履朝霜兮采晨寒。考不明其心兮听谗言。孤恩别离兮摧肺肝。何辜皇天兮遭斯愆。痛殁不同兮恩有偏。谁说顾兮知我冤。"
    },
    {
      "title": "雉朝飞操",
      "poem": "雉朝飞。鸣相和。雌雄群游於山阿。我独何命兮未有家。时将暮兮可奈何。嗟嗟暮兮可奈何。"
    },
    {
      "title": "别鹤操",
      "poem": "将乖比翼兮隔天端。山川悠远兮路漫漫。揽衣不寐兮食忘餐。"
    },
    {
      "title": "列女引",
      "poem": "忠谏行兮正不邪。众妾夸兮继嗣多。"
    },
    {
      "title": "贞女引",
      "poem": "菁菁茂木隐独荣兮。变化垂枝含秀英兮。修身养行建令名兮。厥道不移善恶并兮。屈躬就浊世彻清兮。怀忠见疑何贪生兮。"
    },
    {
      "title": "辟历",
      "poem": "引疾雨盈河。辟历下臻。洪水浩浩滔厥天。铿隆愧。隐隐阗阗。国将亡兮丧厥年。"
    },
    {
      "title": "箕山操",
      "poem": "登彼箕山兮瞻望天下。山川丽崎。万物还普。日月运照。靡不记睹。游放其间。何所却虑。叹彼唐尧。独自愁苦。劳心九州。忧勤后土。谓余钦明。传禅易祖。我乐如何。盖不盼顾。河水流兮缘高山。甘瓜施兮弃绵蛮。高林肃兮相错连。居此之处傲尧君。"
    },
    {
      "title": "文王受命",
      "poem": "翼翼翱翔彼鸾皇兮。衔书来游以命昌兮。瞻天案图殷将亡兮。苍苍昊天始有萌兮。神连精合谋於房兮。与我之业望羊来兮。"
    },
    {
      "title": "思亲操",
      "poem": "陟彼历山兮崔嵬。有鸟翔兮高飞。瞻彼鸠兮徘徊。河水洋洋兮清冷。深谷鸟鸣兮嘤嘤。设罝张兮思我父母力耕。日与月兮往如驰。父母远兮吾将安归。"
    },
    {
      "title": "仪凤歌",
      "poem": "凤皇翔兮於紫庭。余何德兮以感灵。赖先人兮恩泽臻。于胥乐兮民以宁。凤皇来兮百兽晨。"
    },
    {
      "title": "龙蛇歌",
      "poem": "有龙矫矫。遭天谴怒。卷逃鳞甲。来遁於下。志愿不得。与蛇同伍。龙蛇俱行。周遍山野。龙遭饥饿。蛇割腓股。龙得升天。安厥房产。蛇独抑摧。沈滞泥土。仰天怨望。惆怅悲苦。非乐龙伍。怪不盼顾。"
    },
    {
      "title": "龙蛇歌",
      "poem": "有龙矫矫。将失其所。有蛇从之。周流天下。龙既入深渊。得其安所。蛇脂尽乾。独不得甘雨。"
    },
    {
      "title": "龙蛇歌",
      "poem": "有龙矫矫。而失其所。有蛇从之。而啖其口。龙既升云。蛇独泥处。"
    },
    {
      "title": "龙蛇歌",
      "poem": "有龙矫矫。遭天谴怒。三蛇从之。一蛇割股。二蛇入国。厚蒙爵士。馀有一蛇。弃於草莽。"
    },
    {
      "title": "芑梁妻歌",
      "poem": "乐莫乐兮新相知。悲莫悲兮生别离。哀感皇天兮城为隳。"
    },
    {
      "title": "信立",
      "poem": "退怨歌悠悠沂水经荆山兮。精气郁泱谷严严兮。中有神宝灼明明兮。穴山采玉难为功兮。於何献之楚先王兮。遇王暗昧信谗言兮。断截两足离余身兮。俯仰嗟叹心摧伤兮。紫之乱朱粉墨同兮。空山歔欷涕龙钟兮。天鉴孔明竟以彰兮。沂水滂沌流於汶兮。进宝得刑足离分兮。去封立信守休芸兮。断者不续岂不冤兮。"
    },
    {
      "title": "归耕操",
      "poem": "歔欷归耕来兮。安所耕历山盘兮。以晏父母我心愽兮。"
    },
    {
      "title": "引声歌",
      "poem": "天地之道。近在胸臆。呼噏精神。以养九德。渴不求饮。饥不索食。避世守道。志洁如玉。卿相之位。难可直当。严严之石。幽而清凉。枕块寝处。乐在其央。寒凉固回。可以久长。"
    },
    {
      "title": "霍将军歌",
      "poem": "四夷既获诸夏康兮。国家安宁乐无央兮。载戢干戈弓矢藏兮。麒麟来臻凤皇翔兮。与天相保永无疆兮。亲亲百年各延长兮。"
    },
    {
      "title": "怨旷思惟歌",
      "poem": "秋木萋萋。其叶萎黄。有鸟爰止。集于苞桑。养育毛羽。形容生光。既得升云。获幸帷房。离宫绝旷。身体摧藏。志念抑沉。不得颉颃。虽得餧食。心有徊徨。我独伊何。改往变常。翩翩之燕。远集西羌。高山峨峨。河水泱泱。父兮母兮。道里悠长。鸣呼哀哉。忧心恻伤。"
    },
    {
      "title": "获麟歌",
      "poem": "唐虞世兮麟凤游。今非其时来何求。麟兮麟兮我心忧。"
    },
    {
      "title": "失题",
      "poem": "俟罪斯国志愿得兮。庶此太康皆为力兮。"
    },
    {
      "title": "饭牛歌",
      "poem": "南山矸。白石。生不逢尧与舜禅。短而单衣裁至骭。长夜漫漫何时旦。"
    },
    {
      "title": "附",
      "poem": "南山矸。白石烂。生不逢尧与舜禅。短布单衣适至骭。从昏饭牛薄夜半。长夜漫漫何时旦。沧浪之水白石粲。中有鲤鱼长尺半。弊布单衣裁至骭。清朝饭牛至夜半。黄犊上坂且休息。吾将舍汝相齐国。。《类聚》四十三。《诗纪前集》一。又《书钞》百二十八引三齐略记。录骭韵一句。《御览》六百九十一、九百三十六引半、骭二韵。逯案。三齐略记谓康浪水在齐城西南。其下经甯戚饭牛歌。则作康浪者是。以人习知沧浪。故误。）出东门兮厉石斑。上有松柏青且兰。鹿布衣兮缊缕。时不遇兮尧舜主。牛兮努力食细草。大臣在尔侧。吾当与尔适楚国。南石粲。白石烂。短褐单衣长至骭。生不逢尧与舜禅。终日饲牛至夜半。长夜漫漫何时旦。"
    },
    {
      "title": "失题",
      "poem": "彼鸣鹣。在严山之唫。"
    },
    {
      "title": "神人畅",
      "poem": "清庿穆兮承予宗。百僚肃兮于寝堂。醊祷进福求年丰。有在坐敕予为在玄中。钦哉昊天德不隆。承命任禹写中宫。"
    },
    {
      "title": "南风操",
      "poem": "反彼三山兮商岳嵯峨。天降五老兮迎我来歌。有黄龙兮自出于河。负书图兮委蛇罗沙。案图观谶兮闵天嗟嗟。击石拊韶兮沦幽洞微。鸟兽跄跄兮凤凰来仪。凯风自南兮喟其增悲。"
    },
    {
      "title": "箕子操",
      "poem": "嗟嗟纣为无道杀比干。嗟重复嗟。独柰何。漆身为厉。被发以佯狂。今柰宗庙保。天乎天哉。欲负石自投河。嗟复嗟柰社稷何。"
    },
    {
      "title": "克商操",
      "poem": "上告皇天兮可以行乎。"
    },
    {
      "title": "水仙操",
      "poem": "翳洞渭兮流澌濩。舟楫逝兮仙不还。移形素兮蓬莱山。钦伤宫仙石还。"
    },
    {
      "title": "伯姬引",
      "poem": "嘉名洁兮行弥章。托节鼓兮令躬丧。钦何辜遇斯殃。嗟嗟柰何罹斯殃。"
    },
    {
      "title": "思归引",
      "poem": "涓涓泉水。流及于淇兮。有怀于卫。靡日不思。执节不移兮行不隳。砛轲何辜兮离厥菑。嗟乎何辜兮离厥菑。"
    },
    {
      "title": "琴引",
      "poem": "酒坐俱勿往。听吾琴之所言。舒长褎似舞兮乃褕袂何曼。奏章而却逢兮愿瞻心之所欢。借连娟之寒态兮假卮酒酌五般。泣喻而妖兮纳其声声丽颜。长兮叹曰骑。美人旖旎纷嬆。枻霜罗衣兮羽旄。夜褒圭玉珠参差。妙丽兮被云髾。登高台兮望青挨。常羊啖还何厌兮归来。"
    },
    {
      "title": "岐山操",
      "poem": "狄戎侵兮土地迁移。邦邑适於岐山。烝民不忧兮谁者知。嗟嗟柰何兮予命遭斯。"
    },
    {
      "title": "绥山谣",
      "poem": "得绥山一桃。虽不得仙。亦足亦豪。"
    },
    {
      "title": "长安中谣",
      "poem": "见乞儿与美酒。以免破屋之咎。"
    },
    {
      "title": "里语",
      "poem": "年未半。枝不汗。"
    },
    {
      "title": "赤雀辞",
      "poem": "安公安公。冶与天通。七月七日。迎汝以赤龙。"
    },
    {
      "title": "崔少府女赠卢充诗",
      "poem": "煌煌灵芝质。光丽何猗猗。华艳当时显。嘉异表神奇。含英未及秀。中夏罹霜萎。荣曜长幽灭。世路永无施。不悟阴阳运。哲人忽来仪。会浅离别速。皆由灵与祗。何以赠余亲。金鋺可养儿。爱恩从此别。断绝伤肝碑。"
    },
    {
      "title": "咏谯君黄诗",
      "poem": "肃肃清节士。执德实固贞。违恶以授命。没世遗令声。"
    },
    {
      "title": "伤三贞诗",
      "poem": "间关黄鸟。爰集於树。窈窕淑女。是绣是黼。惟彼绣黼。其心匪石。嗟尔临川。邈不可获。"
    },
    {
      "title": "风巴郡太守诗",
      "poem": "明明上天。下土是亲。帝选元后。求定安民。孰可不念。祸福由人。愿君奉诏。惟德日新。"
    },
    {
      "title": "刺巴郡郡守诗",
      "poem": "狗吠何喧喧。有吏来在门。披衣出门应。府记欲得钱。语穷乞请期。吏怒反见尤。旋步顾家中。家中无可为。国民往从邻贷。邻人已言匮。钱钱何难得。令我独憔悴。"
    },
    {
      "title": "思治诗",
      "poem": "混混浊沼鱼。习习激清流。温温乱国民。业业仰前修。"
    },
    {
      "title": "张公神碑歌",
      "poem": "綦水汤汤扬清波。东流折于河。朝歌。县以吉静无秽瑕。公守相驾蜚鱼。往来悠忽遂熹娱。佑此兆民宁厥居。出自綦。松柏郁茂兰公。神往来乘浮云。种德收福惠斯民。家饶户富无贫。畺界家静和睦口。朝歌荡阴及犁阳。三女所处各殊方。三门鼎列推其乡。时携甥幼归候公。夫人容。飨觞。穆风屑兮起坛旁。乐吏民兮永未央。鹿呦呦兮庭。文乐乐兮。饮清泉兮。见伏兮不骇惊。惟公德兮之所宁。上陵庙兮助三牲。天时和兮甘露冷。日番兮无亏倾。蜚兮朱鸟栖。荣兮鸣喈喈。 鹄剿兮乳徘徊。给御卵兮献于西。惟公德兮之所怀。池水兮钓台粲。四角楼兮临深涧。鱼岌岌兮踊跃见。振鳞尾兮游旰旰。时钓取兮给烹献。惟公德兮之所衍。栗萧草兮藂铺陈。新美萌兮香苾芬。蕙草生兮满园田。竞苔茗兮给万钱。惟公德兮之所。门堂郁兮文耀光。公神赫兮坐东方。明暴视兮俨卬卬。夫人女兮列在旁。陈君处北兮从官。车骑骆驿兮交错重。乘輗轺兮驾蜚龙。骖白鹿兮从仙僮。游北岳兮与天通。玄碑既立双阙建兮。大路畔兮。亭长阍扞难兮。列种槐梓方茂烂兮。天下远近不见兮。公神日著声洞遍兮。乾巛传亿万兮。"
    },
    {
      "title": "李翊夫人碑叹",
      "poem": "阴阳分兮钟律滋。星月列兮有四时。神宓设兮万姓熹。寿十二兮九九期。五三末兮衰在姬。秋发兮春华殆。周公九兮成称灾。靡黄发兮盖夭胎。卅有皇兮气所裁。赴鸿渊兮逝不来。凤延颈兮泣交颐。悲兮涕陨零。寐耿耿兮摧伤情。彼苍天兮朔神灵。忡切剥兮年法荣。兰茝亡兮丧芝英。谁不忉兮作偯声。畴号兮鸣莺莺。杞之至兮感动城。陟四极兮升天庭。曰司命兮致不平。飞蜂兮豁仁良。魂魄孤兮独茕茕。陈衤勺祠兮返所生。幽不见兮存厥井刂。嗟日遐兮适窅窅。"
    },
    {
      "title": "郭辅碑歌",
      "poem": "寔惟先生。虢仲之裔。盛德遗祀。休矣亦世。孝友贞信。仁恕好惠。直己自求。不欲荣势。绰绰令人。获道之至。笃生七子。钟天之祉。堂堂四俊。硕大婉敏。娥娥三妃。行追大姒。叶叶昆嗣。福禄茂止。克昌厥后。身去烈在。镌石作歌。昭示万祀。"
    },
    {
      "title": "风雨诗",
      "poem": "日不显目兮黑云多。月不见视兮风非沙。从恣蒙水诚江河。州流灌注兮转扬波。辟柱槙到忘相加。天门狭小路彭池。无因以上如之何。兴诗教海兮诚难过。"
    },
    {
      "title": "古诗十九首",
      "poem": "行行重行行。与君生别离。相去万馀里。各在天一涯。道路阻且长。会面安可知。胡马依北风。越鸟巢南枝。相去日已远。衣带日已缓。浮云蔽白日。游子不顾返。思君令人老。岁月忽已晚。弃捐勿复道。努力加餐饭。青青河畔草。郁郁园中柳。盈盈楼上女。皎皎当窗牖。娥娥红粉妆。纤纤出素手。昔为倡家女。今为荡子妇。荡子行不归。空床难独守。青青陵上柏。磊磊涧中石。人生天地间。忽如远行客。斗酒相娱乐。聊厚不为薄。驱车策驽马。游戏宛与洛。洛中何郁郁。冠带自相索。长衢罗夹巷。王侯多第宅。两宫遥相望。双阙百馀尺。极宴娱心意。戚戚何所迫。今日良宴会。欢乐难具陈。弹筝奋逸响。新声妙入神。令德唱高言。识曲听其真。齐心同所愿。含意俱未伸。人生寄一世。奄忽若飚尘。何不策高足。先据要路津。无为守贫贱。轗轲长苦辛。西北有高楼。上与浮云齐。交疏结绮窗。阿阁三重阶。上有弦歌声。音响一何悲。谁能为此曲。无乃杞梁妻。清商随风发。中曲正徘徊。一弹再三叹。慷慨有馀哀。不惜歌者苦。但伤知音稀。愿为双鸿鹄。奋翅起高飞。涉江采芙蓉。兰泽多芳草。采之欲遗谁。所思在远道。还顾望旧乡。长路漫浩浩。同心而离居。忧伤以终老。明月皎夜光。促织鸣东壁。玉衡指孟冬。众星何历历。白露沾野草。时节忽复易。秋蝉鸣树间。玄鸟逝安适。昔我同门友。高举振六翮。不念携手好。弃我如遗迹。南箕北有斗。牵牛不负轭。良无盘石固。虚名复何益。冉冉孤生竹。结根泰山阿。与君为新婚。兔丝附女萝。兔丝生有时。夫妇会有宜。千进远结婚。悠悠隔山陂。思君令人老。轩车来何迟。伤彼蕙兰花。含英扬光辉。过时而不采。将随秋草萎。君亮执高节。贱妾亦何为。庭中有奇树。绿叶发华滋。攀条折其荣。将以遗所思。馨香盈怀袖。路远莫致之。此物何足贵。但感别经时。迢迢牵牛星。皎皎河汉女。纤纤擢素手。札札弄机杼。终日不成章。泣涕零如雨。河汉清且浅。相去复几许。盈盈一水间。脉脉不得语。回车驾言迈。悠悠涉长道。四顾何茫茫。东风摇百草。所遇无故物。焉得不速老。盛衰各有时。立身苦不早。人生非金石。岂能长寿考。奄忽随物化。荣名以为宝。东城高且长。逶迤自相属。回风动地起。秋草萋已绿。四时更变化。岁暮一何速。晨风怀苦心。蟋蟀伤局促。荡涤放情志。何为自结束。燕赵多佳人。美者颜如玉。被服罗裳衣。草堂诗笺同。当户理清曲。音响一何悲。弦急知柱促。驰情整巾带。沉吟聊踯躅。思为双飞燕。衔泥巢君屋。驱车上东门。遥望郭北墓。白杨何萧萧。松柏夹广路。下有陈死人。杳杳即长暮。潜寐黄泉下。千载永不寤。浩浩阴阳移。年命如朝露。人生忽如寄。寿无金石固。万岁更相送。贤圣莫能度。服食求神仙。多为药所误。不如饮美酒。被服纨与素。去者日以疏。来者日以亲。出郭门直视。但见丘与坟。古墓犁为田。松柏摧为薪。白杨多悲风。萧肃愁杀人。思还故里闾。欲归道无因。生年不满百。常怀千岁忧。昼短苦夜长。何不秉烛游。为乐当及时。何能待来兹。愚者爱惜费。但为后世嗤。仙人王子乔。难可与等期。凛凛岁云暮。蝼蛄夕鸣悲。凉风率已厉。游子寒无衣。锦衾遗洛浦。同袍与我违。独宿累长夜。梦想见容辉。良人惟古欢。枉驾惠前绥。愿得常巧笑。携手同车归。既来不须臾。又不处重闱。亮无晨风翼。焉能凌风飞。眄睐以适意。引领遥相睎。徙倚怀感伤。垂涕沾双扉。孟冬寒气至。北风何惨栗。愁多知夜长。仰观众星列。三五明月满。四五蟾兔缺。客从远方来。遗我一书札。上言长相思。下言久离别。置书怀袖中。三岁字不灭。一心抱区区。惧君不识察。客从远方来。遗我一端绮。相去万馀里。故人心尚尔。文彩双鸳鸯。裁为合欢被。著以长相思。缘以结不解。以胶投漆中。谁能别离此。明月何皎皎。照我罗床纬。忧愁不能寐。揽衣起徘徊。客行虽云乐。不如早旋归。出户独彷徨。愁思当告谁。引领还入房。泪下沾裳衣"
    },
    {
      "title": "古诗五首",
      "poem": "上山采蘼芜。下山逢故夫。长跪问故夫。新人复何如。新人虽言好。未若故人姝。颜色类相似。手爪不相如。新人从门入。故人从阁去。新人工织缣。故人工织素。织缣日一匹。织素五丈馀。将缣来比素。新人不如故。外集六十四并引素、馀、故三韵。鸣沙石室古籍业残类书残卷、《御览》五百二十一并引夫、如二韵。又《白帖》三十二引素、馀二韵。《御览》九百八十三引夫一韵。草堂诗笺七白丝行注引素、故二韵。古诗存目云。玉台古本无。）四坐且莫喧。愿听歌一言。请说铜炉器。崔嵬象南山。上枝似松柏。下根据铜盘。雕文各异类。离娄自相联。谁能为此器。公输与鲁班。朱火然其中。青烟飏其间。从风入君怀。四坐莫不欢。香风难久居。空令蕙草残。悲与亲友别。气结不能言。赠子以自爱。道远会见难。人生无几时。颠沛在其间。念子弃我去。新心有所欢。结志青云上。何时复来还。穆穆清风至。吹我罗衣裾。青袍似春草。长条随风舒。朝登津梁山。褰裳望所思。安得抱柱信。皎日以为期。兰若生春阳。涉冬犹盛滋。愿言追昔爱。情款感四时。美人在云端。天路隔无期。夜光照玄阴。长叹念所思。谁谓我无忧。积念发狂痴。"
    },
    {
      "title": "古诗三首",
      "poem": "橘柚垂华实。乃在深山侧。闻君好我甘。窍独自雕饰。委身玉盘中。历年冀见食。芳菲不相投。青黄忽改色。人傥欲我知。因君为羽翼。十五从军征。八十始得归。道逢乡里人。家中有阿谁。遥望是君家。松柏冢累累。兔从狗窦入。雉从梁上飞。中庭生旅谷。井上生旅葵。烹谷持作饭。采葵持作羹。羹饭一时熟。不知贻阿谁。出门东向望。泪落沾我衣。新树兰蕙葩。杂用杜蘅草。终朝采其华。日暮不盈抱。采之欲遗谁。所思在远道。馨香易销歇。繁华会枯槁。怅望欲何言。临风送怀抱。"
    },
    {
      "title": "古诗",
      "poem": "步出城东门。遥望江南路。前日风雪中。故人从此去。我欲渡河水。河水深无梁。愿为双黄鹄。高飞还故乡。"
    },
    {
      "title": "李陵录别诗二十一首",
      "poem": "良时不再至。离别在须臾。屏营衢路侧。执手野踟蹰。仰视浮云驰。奄忽互相逾。风波一失所。各在天一隅。长当从此别。且复立斯须。欲因晨风发。送子以贱驱。携手上河梁。游子暮何之。徘徊蹊路侧。悢々不能辞。行人难久留。各言长相思。安知非日月。弦望自有时。努力崇明德。皓首以为期。嘉会难再遇。三载为千秋。临河濯长缨。念子怅悠悠。远望悲风至。对酒不能酬。行人怀往路。何以尉我愁。独有盈觞酒。与子结绸缪。骨肉缘枝叶。结交亦相因。四海皆兄弟。谁为行路人。况我连枝树。与子同一身。昔为鸳与鸯。今为参与辰。昔者常相近。邈若胡与秦。惟念当乖离。恩情日以新。鹿鸣思野草。可以喻嘉宾。我有一尊酒。欲以赠远人。愿子留斟酌。慰此平生亲。结发为夫妻。恩爱两不疑。欢娱在今夕。燕婉及良时。征夫怀往路。起视夜何其。参辰皆已没。去去从此辞。行役在战场。相见未有期。握手一长叹。泪为生别滋。努力爱春华。莫忘欢乐时。生当复来归。死当长相思。黄鹄一远别。千里顾徘徊。胡马失其群。思心常依依。何况双飞龙。羽翼临当乖。幸有弦歌曲。可以喻中怀。请为游子吟。冷冷一何悲。丝竹厉清声。慷慨有馀哀。长歌正激烈。中心怆以摧。欲展清商曲。念子不得归。俯仰内伤心。泪下不可挥。愿为双黄鹄。送子俱远飞。烛烛晨明月。馥馥我兰芳。芬馨良夜发。随见闻我堂。征夫怀远路。游子恋故乡。寒冬十二月。晨起践严霜。仰观江汉流。仰视浮云翔。良友远别离。各在天一言。山海隔中州。相去悠且长。嘉会难再遇。欢我殊未央。愿君崇令德。随时爱景光。有鸟西南飞。熠熠似苍鹰。朝发天北隅。暮闻日南陵。欲寄一言去。托之笺彩缯。因风附轻翼。以遗心蕴蒸。鸟辞路悠长。羽翼不能胜。意欲从鸟逝。驽马不可乘。烁烁三星列。拳拳月初生。寒凉应节至。蟠蟀夜悲鸣。晨风动乔木。枝叶日夜零。游子暮思归。塞耳不能听。远望正萧条。百里无人声。豺狼鸣后园。虎豹步前庭。远处天一隅。苦困独零丁。亲人随风散。历历如流星。三萍离不结。思心独屏营。愿得萱草枝。以解饥渴情。寂寂君子坐。奕奕合众芳。温声何穆穆。因风动馨香。清言振东序。良时著西痒。乃令丝竹音。列席无高唱。悲意何慷慨。清歌正激扬。长哀发华屋。四坐莫不伤。晨风鸣北林。熠燿东南飞。愿言所相思。日暮不垂帷。明月照高楼。想见馀光辉。玄鸟夜过庭。仿佛能复飞。褰裳路踟蹰。彷徨不能归。浮云日千里。安知我心悲。思得琼树枝。以解长渴饥。陟彼南山隅。送子淇水阳。尔行西南游。我独东北翔。辕马顾悲鸣。五步一彷徨。双凫相背飞。相远日已长。远望云中路。想见来圭璋。万里遥相思。何益心独伤。随时爱景曜。愿言莫相忘。钟子歌南音。仲尼叹归与。戎马悲边鸣。游子恋故庐。阳鸟归飞云。蛟龙乐潜居。人生一世间。贵与愿同俱。身无四凶罪。何为天一隅。与其苦筋力。必欲荣薄躯。不如及清时。策名於天衢。凤皇鸣高冈。有翼不好飞。安知凤皇德。贵其来见稀。红尘蔽天地。白日何冥冥。许由不洗耳。后世有何徵。童童孤生柳。寄根河水泥。连翩游客子。干冬服凉衣。去家千里馀。一身常渴饥。寒夜立清庭。仰瞻天汉湄。寒风吹我骨。严霜切我肌。忧心常惨戚。晨风为我悲。瑶光游何速。行愿支何迟。仰视云间星。所若割长帷。低头还自怜。盛年行已衰。依依恋明世。怆怆难久怀。双凫俱北飞。一凫独南翔。子当留斯馆。我当归故乡。一别如秦胡。会见何讵央。怆悢切中怀。不觉泪沾裳。愿子长努力。言笑莫相忘。清凉伊夜没。微风动单帱。招摇西北驰。天汉东南流。严父潜长夜。慈母去中堂。行行且自割。无令五内伤。严严钟山首。赫赫炎天路。主明曜云门。远景灼寒素。昂昂累世士。结根在所固。吕望老匹夫。苟为因世故。管仲小囚臣。独能建功祚。人生有何常。但恐年岁暮。幸托不肖躯。且当猛虎步。安能苦一身。与世同举厝。由不慎小节。庸夫笑我度。吕望尚不希。夷齐何足慕。远送新行客。戚暮乃来归。入门望爱子。妻妾向人悲。闻子不可见。日已潜光辉。孤坟在西北。常念君来迟。褰裳上墟丘。但见蒿与薇。白骨归黄泉。肌体乘尘飞。生时不识父。死后知我谁。孤魂游穷暮。飘遥安所依。人生图孠息。尔死我念追。俯仰内伤心。不觉悟泪沾衣。人生自有命。但恨生日希。"
    },
    {
      "title": "古诗二首",
      "poem": "采葵莫伤根。伤根葵不生。结交莫羞贫。羞贫友不成。甘瓜抱苦蒂。美枣生荆棘。利傍有倚刀。贪人还自贼。"
    },
    {
      "title": "古绝句四首",
      "poem": "藁砧今何在。山上复有山。何当大刀头。破镜飞上天。日暮秋云阴。江水清且深。保用通音信。莲花玳瑁簪。菟丝从长风。根茎无断绝。无情尚不离。有情安可别。南山一树桂。上有双鸳鸯。千年长交颈。欢庆不相忘。"
    },
    {
      "title": "古诗一首",
      "poem": "青青陵中草。倾叶晞朝日。阳春布惠泽。枝页可缆结。草木为恩感。况人含气血。"
    },
    {
      "title": "古五杂俎诗",
      "poem": "五杂俎。冈头草。往复还。车马道。不获已。人将老。"
    },
    {
      "title": "古两头纤纤诗",
      "poem": "两头纤纤月初生。半白半黑。眼中睛。腷々膊々鸡初鸣。磊磊落落向曙星。"
    },
    {
      "title": "古诗",
      "poem": "啼呼哭泣。如吹胡笳。有客从南来。赠我一抱笔。泛泛江汉萍。漂荡水无根。离家千里客。戚戚多思复。日暮途且远。游子悲故乡。屡见流芳歇。石门通越井。"
    },
    {
      "title": "古游仙诗",
      "poem": "带我琼瑶佩。飧我沆浆。"
    },
    {
      "title": "邺人金凤旧歌",
      "poem": "凤阳门南天一半。上有金凤相飞唤。欲去不去著锁绊。"
    },
    {
      "title": "徐干引古人歌",
      "poem": "相彼玄鸟。止于陵阪。仁道在近。求之无远。"
    },
    {
      "title": "徐州为王祥歌",
      "poem": "海沂之康。实赖王祥。邦国不空。别驾之功。"
    },
    {
      "title": "荥阳令歌",
      "poem": "荥阳令。有异政。修立学校人易性。令我子弟耻斗讼。"
    },
    {
      "title": "襄阳民为胡烈歌",
      "poem": "美哉明后。俊哲惟嶷。陶广乾坤。周孔是则。文武播畅。威振遐域。"
    },
    {
      "title": "又",
      "poem": "譬春之阳。如冬之日。耕者让畔。百姓丰溢。惟我胡父。恩惠难置。"
    },
    {
      "title": "京兆民为李庄歌",
      "poem": "我府君。惠如春。盛如唐。"
    },
    {
      "title": "行者歌",
      "poem": "王子年拾遗记曰：文帝所爱美人薛灵芸。常山人也。年十五。容貌绝世。咸熙中。文帝选良家子女。以入六宫。常山太守习谷以千金宝赂聘之以献。至京师。帝以文车十乘迎之。道侧烧石叶之香。未至数十里。膏烛之光。相续不灭。车徒咽路。尘起蔽于星月。又筑土为台。基高三十丈。列烛於台下。远望如列星之坠地。又於大道之傍。一里一铜表。高五尺。以志里数。故行者歌曰：逯案。拾遗记小说家言。未可尽信。又咸熙乃陈留王年号。魏文帝不能以此时选纳嫔妃。姑从《诗纪》。附此备考。）青槐夹道多尘埃。龙楼凤阙望崔嵬。清风细雨杂香来。土上出金火照台。"
    },
    {
      "title": "太和中京师歌",
      "poem": "其奈汝曹何。"
    },
    {
      "title": "明帝时宫人谣",
      "poem": "不服辟寒金。那得帝王心。不服辟寒钿。那得帝王怜。"
    },
    {
      "title": "明帝景初中童谣",
      "poem": "阿公阿公驾马车。不意阿公东渡河。阿公东还当奈何。"
    },
    {
      "title": "正始中时人谣",
      "poem": "何邓丁。乱京城。"
    },
    {
      "title": "嘉平中谣",
      "poem": "白马素羁西南驰。其谁乘者朱虎骑。"
    },
    {
      "title": "蒋济为护军时谣言",
      "poem": "欲求牙门。当得千匹。百人督。五百匹。"
    },
    {
      "title": "曹操引谚",
      "poem": "失晨之鸡。思补更鸣。"
    },
    {
      "title": "曹操引里谚",
      "poem": "让礼一寸。得礼一尺。"
    },
    {
      "title": "曹丕引里语",
      "poem": "家有敝帚。享之千金。"
    },
    {
      "title": "曹丕引里语",
      "poem": "汝无自誉。观汝作家书。"
    },
    {
      "title": "曹植引谚",
      "poem": "相门有相。将门有将。"
    },
    {
      "title": "徐干引古语",
      "poem": "至德之贵。何往不遂。至德之荣。何往不成。"
    },
    {
      "title": "陈琳引谚",
      "poem": "掩目捕雀。"
    },
    {
      "title": "王昶引谚",
      "poem": "救寒莫如重裘。止谤莫如自修。"
    },
    {
      "title": "王昶引语",
      "poem": "如不知足。则失所欲。"
    },
    {
      "title": "鱼豢引谚",
      "poem": "贫不学俭。卑不学恭。"
    },
    {
      "title": "魏子引谚",
      "poem": "己是而彼非。不当与非争。彼是而已非。不当与是争。"
    },
    {
      "title": "沮授引语",
      "poem": "一兔走衢。万人逐之。一人获之。贪者悉止。"
    },
    {
      "title": "曹冏引语",
      "poem": "百足之虫。至死不僵。"
    },
    {
      "title": "林恕引谚",
      "poem": "使口如鼻。至老不失。"
    },
    {
      "title": "军中为典韦语",
      "poem": "帐下壮士有典君。手把双戟八十斤。"
    },
    {
      "title": "军中为夏侯渊语",
      "poem": "典军校尉夏侯渊。三日五百。六日一千。"
    },
    {
      "title": "军中为徐晃语",
      "poem": "不得饷。属徐晃。"
    },
    {
      "title": "军中为卢洪赵达语",
      "poem": "不畏曹公。但畏卢洪。卢洪尚可。赵达杀我。"
    },
    {
      "title": "鸿胪中为韩暨韩宣语",
      "poem": "大鸿胪。小鸿胪。前后治行相曷如。"
    },
    {
      "title": "时人为曹洪骏马谚",
      "poem": "凭空虚跃。曹家白鹤。"
    },
    {
      "title": "众人为贾洪严危语",
      "poem": "州中晔晔贾叔业。辨论汹汹严文通。"
    },
    {
      "title": "时人称邢颙语",
      "poem": "德行堂堂邢子昂。"
    },
    {
      "title": "京师为邓飏语",
      "poem": "以官易富邓玄茂。"
    },
    {
      "title": "时人为李丰等谤语",
      "poem": "曹爽之势热如汤。太傅父子冷如浆。李丰兄弟如游光。"
    },
    {
      "title": "时人为何晏邓飏丁谧曹爽谤语",
      "poem": "台中有三狗。二狗崖柴不可当。一狗凭默作疸囊。"
    },
    {
      "title": "时人为陈群陈泰语",
      "poem": "公惭卿。卿惭长。"
    },
    {
      "title": "博昌人为蒋任二姓语",
      "poem": "蒋氏翁。任氏童。"
    },
    {
      "title": "时人为杨阿若号",
      "poem": "东市相斫杨阿若。西市相斫杨阿若。"
    },
    {
      "title": "时人为张氏兄弟语",
      "poem": "张氏十龙。儒雅温恭。"
    },
    {
      "title": "太庙颂歌",
      "poem": "思皇烈祖。时迈其德。肇启洪源。贻燕我则。我休厥成。聿先厥道。丕显丕钦。允时祖考。绥庶邦。和四字。九功备。彝乐序。建崇牙。设璧羽。六佾奏。八音举。昭大孝。衎妣祖。念武功。收纯祜。於穆清庙。翼翼休徵。祁祁髦士。厥德允升。怀想成位。咸在宫。无思不若。允观厥崇。"
    },
    {
      "title": "矛俞新福歌",
      "poem": "汉初建国家。匡九州。蛮荆震服。五刃三革休。安不忘备武乐修。宴我宾师。敬用御天。永乐无忧。子孙受百福。常与松乔游。烝庶德。莫不咸欢柔。"
    },
    {
      "title": "弩俞新福歌",
      "poem": "杜官选士。剑弩错陈。应桴蹈节。俯仰若神。绥我武烈。笃我淳仁。自乐自西。莫不来宾。"
    },
    {
      "title": "安台新福歌",
      "poem": "武功既定。度士咸绥。乐陈我广庭。式宴宾与师。昭文德。宣武威。平九有。抚民黎。荷天宠。延寿尸。千载莫我违。"
    },
    {
      "title": "行辞新福歌",
      "poem": "神武用师士素厉。仁恩广覆。猛节横逝。自古立功。莫我弘大。桓桓征四国。爰及海裔。汉国保长庆。垂祚延万世。"
    },
    {
      "title": "楚",
      "poem": "之平楚之平。义兵征。神武奋。金鼓鸣。迈武德。扬洪名。汉室微。社稷倾。皇道失。桓与灵。阉宦炽。群雄争。边韩起。乱金城。中国扰。无纪经。赫武皇。起旗旌。麾天下。天下平。济九州。九州宁。创武功。武功成。越五帝。邈三王。兴礼乐。定纪纲。普日月。齐辉光。"
    },
    {
      "title": "战荥阳",
      "poem": "战荥阳。汴水陂。戎士愤怒贯甲驰。陈未成。退徐荥。二万骑堑垒平。戎马伤。六军惊。势不集。众几倾。白日没。时晦冥。顾中牟。心屏营。同盟疑。计无成。赖我武皇万国宁。"
    },
    {
      "title": "获吕布",
      "poem": "获吕布。戮陈宫。芟夷鲸鲵。驱骋群雄。囊括天下运掌中。"
    },
    {
      "title": "克官渡",
      "poem": "克绍官渡由白马。僵尸流血被原野。贼众如犬羊。王师尚寡沙塠傍。风飞扬。转战不利士卒伤。今日不胜后何望。土山地道不可当。卒胜大捷震冀方。屠城破邑。神武遂章。"
    },
    {
      "title": "旧邦",
      "poem": "旧邦萧条心伤悲。孤魂翩翩当何依。游士恋故涕如摧。兵起事大令愿违。传求亲戚在者谁。立庙置后魂来归。"
    },
    {
      "title": "定武功",
      "poem": "定武功。济黄河。河水汤汤。旦暮有横流波。袁氏欲衰。兄弟寻干戈。决漳水。水流滂沱。嗟城中如流鱼。谁能复顾室家。计穷虑尽求来连和。和不时心中忧戚。贼众内溃。君臣奔北。拔邺城奄有魏国。王业艰难。览观古今。可为长叹。"
    },
    {
      "title": "屠柳城",
      "poem": "屠柳城。功诚难。越度陇塞路漫漫。北逾冈平。但闻悲风正酸。蹋顿授首。遂登白狼山。神武慹海外。永无北顾患。"
    },
    {
      "title": "平南荆",
      "poem": "南荆何辽辽。江汉浊不清。菁茅久不贡。王师赫南征。刘琮据襄阳。贼备屯樊城。六军庐新野。金鼓震天庭。刘子面缚至。武皇许其成。许与其成抚其民。陶陶江汉间。普为大魏臣。大魏臣。向风思自新。思自新。齐功古人。在昔虞与唐。大魏得与均。多选忠义士。为喉唇。天下一定。万世无风尘。"
    },
    {
      "title": "平关中",
      "poem": "平关中。路向潼。济浊水。立高墉。斗韩马。离群凶。选骁骑。纵两翼。虏崩溃。级万亿。"
    },
    {
      "title": "应帝期",
      "poem": "应帝期。於昭我文皇。历数承天序。龙飞自许昌。聪明昭四表。恩德动遐方。星辰为垂耀。日月为重光。河洛吐符瑞。草木挺嘉祥。麒麟步郊野。黄龙游津梁。白虎依山林。凤凰鸣高冈。考图定篇籍。功配上古羲皇。羲皇无遗文。仁圣相因循。期运三千岁。一生圣明君。尧授舜万国。万国皆附亲。四门为穆穆。教化常如神。大魏兴盛。与之为邻。"
    },
    {
      "title": "邕熙",
      "poem": "邕熙。君臣念德。天下治。登帝道。获瑞宝。颂声并作。洋洋浩浩。吉日临高堂。置酒列名倡。歌声一何纡馀。杂笙簧。八音谐。有纪纲。子孙永建万国。寿考乐无央。"
    },
    {
      "title": "太和",
      "poem": "惟太和元年。皇帝践阼。圣且仁。德泽为流布。灾蝗一时为绝息。上天时雨露。五谷滋田畴。四民相率遵轨度。事务澂清。天下狱讼察以情。元首明。魏家如此。那得不太平。"
    },
    {
      "title": "时人为张飞玉追马歌",
      "poem": "人守有张飞。马中有玉追。"
    },
    {
      "title": "襄阳乡里为诸葛亮谚",
      "poem": "莫作孔明择妇。止得阿承丑女。"
    },
    {
      "title": "襄阳乡里为马良谚",
      "poem": "马氏五常。白眉最良。"
    },
    {
      "title": "乡里为李严谚",
      "poem": "难可狎。李鳞甲。"
    },
    {
      "title": "谯周引谚",
      "poem": "射幸数跌。不如审发。"
    },
    {
      "title": "时人语",
      "poem": "前有何句。后有张廖。"
    },
    {
      "title": "百姓谚",
      "poem": "死诸葛走生仲达。"
    },
    {
      "title": "时人为刘巴语",
      "poem": "生居三湘头。死葬三湘尾。"
    },
    {
      "title": "诸葛亮引语论光武",
      "poem": "曲突徙薪为彼人。焦头烂额为上客。◎吴"
    },
    {
      "title": "会稽民为徐弘歌",
      "poem": "徐圣通。政无双。平刑罚。奸宄空。"
    },
    {
      "title": "南土为杜预歌",
      "poem": "后世无叛由杜翁。孰识智名与勇功。"
    },
    {
      "title": "阳平人为束皙歌",
      "poem": "束先生。通神明。请天三日甘雨零。我黍以育。我稷以生。何以畴之。报束长生。"
    },
    {
      "title": "三郡民为应詹歌",
      "poem": "乱离既普。殆为灰朽。侥幸之运。赖兹应后。岁寒不凋。孤境独守。拯我涂炭。惠隆丘阜。润同江海。恩犹父母。"
    },
    {
      "title": "襄阳儿童为山简歌",
      "poem": "山公出何许。往至高阳池。日夕倒载归。酩酊无所知。时时能骑马。倒着白接篱。举鞭向葛强。何如并州儿。"
    },
    {
      "title": "吴郡民为邓攸歌",
      "poem": "紞如打五鼓。鸡鸣天欲曙。邓侯挽不留。谢令推不去。"
    },
    {
      "title": "豫州耆老为祖逖歌",
      "poem": "幸哉遗黎免俘虏。三辰既朗遇慈父。玄酒忘劳甘瓠脯。何以咏思歌且舞。"
    },
    {
      "title": "时人为阮修歌",
      "poem": "长安教书罢。洛阳卖卜来。百钱系杖头。能使世人解。"
    },
    {
      "title": "吏为郭颐刘聪歌",
      "poem": "我有贤后。能任玄明。政理人殷。"
    },
    {
      "title": "京师为张轨歌",
      "poem": "凉州大马。横行天下。凉州鸱苕寇贼消。鸱苕翩翩怖杀人。"
    },
    {
      "title": "陇上为陈安歌",
      "poem": "陇上壮士有陈安。躯干虽小腹中宽。爱养将士同心肝。骢父马铁锻鞍。七尺大刀奋如湍。丈八蛇矛左右盘。十荡十决无当前。战如三交失蛇矛。弃我骢窜严幽。为我外援而悬头。西流之水东流河。一去不还奈子何。"
    },
    {
      "title": "同前",
      "poem": "陇上健儿曰陈安。躯干虽小腹中宽。爱养将士同心肝。騄骢骏马铁锻鞍。七尺大刀配齐镮。丈八蛇矛左右盘。十荡十决无当前。百骑俱出如云浮。追者千万骑悠悠。战始三交失蛇矛。十骑俱荡九骑留。弃我騄骢攀严幽。悲天降雨迨者休。阿呵鸣呼奈子何。鸣呼阿呵奈子何。"
    },
    {
      "title": "泰始中谣",
      "poem": "贾裴王。乱纪纲。王裴贾。济天下。"
    },
    {
      "title": "泰始中童谣",
      "poem": "宫中大马几作驴。大石压之不得舒。"
    },
    {
      "title": "军中谣",
      "poem": "以计代战。一当万。"
    },
    {
      "title": "蜀民为许逊谣",
      "poem": "人无盗窍。吏无奸欺。我君活人。病无能为。"
    },
    {
      "title": "武帝太康后童谣三首",
      "poem": "局缩肉。数横目。中国当败吴当复。宫门柱。且莫朽。吴当复在三十年后。鸡鸣不拊翼。吴复不用力。"
    },
    {
      "title": "蜀人谣二首",
      "poem": "尚之所爱。非邪则佞。尚之所憎。非忠则正。富拟鲁卫。家成市里。贪如豺狼。无复极已。蜀贼尚可。罗尚杀我。平西将军。反更为祸。"
    },
    {
      "title": "惠帝即位时儿童谣",
      "poem": "两火没地。哀哉秋兰。归形街邮。终为人叹。"
    },
    {
      "title": "赵王伦为乱时谣",
      "poem": "金章满箱。尚不可长。"
    },
    {
      "title": "永熙中温县狂人书",
      "poem": "光光文长。以戟为墙。毒药虽行。戟还自伤。"
    },
    {
      "title": "惠帝永熙中童谣",
      "poem": "二月末。三月初。桑生襄蕃柳叶舒。荆笔杨版行诏书。宫中大马几作驴。"
    },
    {
      "title": "元康三的蜀中童谣四首",
      "poem": "郫城坚。盎底穿。郫城细子李持细。江桥头。阙下市。城都北门十八子。巴郡葛。当下美。有客有客。来侵门陌。其气欲索。"
    },
    {
      "title": "元康中童谣",
      "poem": "屠苏鄣日覆两耳。当见儿作天子。"
    },
    {
      "title": "元康中洛中童谣",
      "poem": "虎从北来鼻头汗。龙从南来登城看。水从西来河灌灌。"
    },
    {
      "title": "惠帝元康中京洛童谣二首",
      "poem": "南风起兮吹白沙。遥望鲁国何嵯峨。千岁髑髅生齿牙。城东马子莫咙哅。比至来年缠汝鬉。"
    },
    {
      "title": "惠帝大安中童谣",
      "poem": "五马浮渡江。一马化为龙。"
    },
    {
      "title": "著布谣",
      "poem": "著布袙腹。为齐持服。"
    },
    {
      "title": "洛下谣",
      "poem": "草木萌牙杀长沙。"
    },
    {
      "title": "惠帝时洛阳童谣",
      "poem": "邺中女子莫千妖。前至三月抱胡腰。"
    },
    {
      "title": "怀帝永嘉初童谣",
      "poem": "洛中大鼠长尺二。若不早去天狗至。"
    },
    {
      "title": "苟晞将破汲桑诗谣",
      "poem": "元超兄弟大洛度。上桑打椹为苟作。"
    },
    {
      "title": "军中为汲桑谣",
      "poem": "士为将军何可羞。六月重茵披衲裘。不识寒暑断他头。雄儿田兰为报仇。中夜斩首谢并州。"
    },
    {
      "title": "王彭祖谣",
      "poem": "幽州城门似藏户。中有伏尸王彭祖。"
    },
    {
      "title": "北州为朱硕棘嵩谣",
      "poem": "府中赫赫朱邱伯。十囊五囊入棘郎。"
    },
    {
      "title": "愍帝初童谣",
      "poem": "天子何在。豆田中。"
    },
    {
      "title": "同前",
      "poem": "天子在何许。近在豆田中。"
    },
    {
      "title": "建兴中江南谣",
      "poem": "訇如白坑破。合集持作。扬州破换败。吴兴覆瓿甊。"
    },
    {
      "title": "王敦将灭时童谣",
      "poem": "翦生翦韭。断阳柳。河东小子。令我与子。"
    },
    {
      "title": "明帝太宁初童谣",
      "poem": "恻力恻力。放马山侧。大马死。小马饿。高山崩。石自破。"
    },
    {
      "title": "永嘉中长安谣",
      "poem": "秦川中。血没腕。唯有凉州倚柱观。"
    },
    {
      "title": "凉州民谣",
      "poem": "蛇利炮。蛇利炮。公头坠地而不觉。"
    },
    {
      "title": "西土谣",
      "poem": "手莫头。图凉州。"
    },
    {
      "title": "姑臧谣",
      "poem": "鸿从南来雀不惊。谁谓孤雏尾翅生。高举六翮凤凰鸣。"
    },
    {
      "title": "时人为张冲谣",
      "poem": "推财不疑。张长思。"
    },
    {
      "title": "冀州童谣",
      "poem": "古在左。月在右。让去言。或入口。"
    },
    {
      "title": "临水人为张楼谣",
      "poem": "阳平张楼头如箱。见人切齿剧虎狼。"
    },
    {
      "title": "南广郡行人语",
      "poem": "犹溪赤水。盘蛇七曲。盘羊乌栊。气与天通。看都护泚。伫柱呼伊。庲降贾子。左檐七里。"
    },
    {
      "title": "鱼谚",
      "poem": "宁去累世宅。不去鱼额。"
    },
    {
      "title": "陆机引里语",
      "poem": "斫檀不谛。得系迷。系迷尚可。得驳马。"
    },
    {
      "title": "陆机引齐人谚",
      "poem": "上山斫檀。挈榼先殚。"
    },
    {
      "title": "陆机引里语",
      "poem": "黄栗留。看我麦。黄葚熟。"
    },
    {
      "title": "陆机引辽东乡语",
      "poem": "居就粮。梁水鲂。"
    },
    {
      "title": "陆机引里语",
      "poem": "网鱼得鱮。不如啖茹。"
    },
    {
      "title": "陆机引里语",
      "poem": "趣织鸣。懒妇惊。"
    },
    {
      "title": "杨济引谚",
      "poem": "生子凝。了官事。"
    },
    {
      "title": "成公绥引谚",
      "poem": "钱无耳。何可訚使。"
    },
    {
      "title": "鲁褒引谚",
      "poem": "钱无耳。可使鬼。"
    },
    {
      "title": "傅玄引谚",
      "poem": "己是而彼非。不当与非争。彼是而己非。不当与非平。"
    },
    {
      "title": "驾循引谚",
      "poem": "射的白。斛米百。射的玄斛米千。"
    },
    {
      "title": "陆士衡引俗语",
      "poem": "金马门外聚群贤。铜驼陌上集少年。"
    },
    {
      "title": "杨泉引里语",
      "poem": "能理乱丝。乃可读诗。"
    },
    {
      "title": "杨泉引语",
      "poem": "黄金累千。不如一贤。土非玉璧。谈者为价。上不正。下参差。"
    },
    {
      "title": "卫展引谚",
      "poem": "廷尉狱。平如砥。有钱生。无钱死。"
    },
    {
      "title": "袁淮引谚",
      "poem": "岁在申酉。乞浆得酒。岁在辰巳。嫁妻卖子。"
    },
    {
      "title": "时人为崔洪语",
      "poem": "业生棘刺。来自博陵。在南为鹞。在北为鹰。"
    },
    {
      "title": "时人为石苞语",
      "poem": "石仲容。姣无双。"
    },
    {
      "title": "时人为羊祜语",
      "poem": "二王当国。羊公无德。"
    },
    {
      "title": "时人为杜预号",
      "poem": "杜武库言。无所不有。"
    },
    {
      "title": "京师为刘舆刘琨语",
      "poem": "洛中奕奕。庆孙越石。"
    },
    {
      "title": "时人欧阳建语",
      "poem": "渤海赫赫。欧阳坚石。"
    },
    {
      "title": "时人为卫玠王澄语",
      "poem": "卫玠谈道。平子绝倒。"
    },
    {
      "title": "时人为乐广卫玠语",
      "poem": "妇翁冰清。女婿玉润。"
    },
    {
      "title": "时人为二陆三张语",
      "poem": "二陆入洛。三张减价。"
    },
    {
      "title": "蜀民为何随语",
      "poem": "安汉吏取粮。令为之偿。"
    },
    {
      "title": "时人为裴秀语",
      "poem": "后进领袖。有裴秀。"
    },
    {
      "title": "时人为谢鲲语",
      "poem": "任达不已。幼舆折齿。"
    },
    {
      "title": "时人为刘颂语",
      "poem": "雷蒋谷鲁。刘为最祖。"
    },
    {
      "title": "世为卞氏语",
      "poem": "卞氏六龙。玄仁无双。"
    },
    {
      "title": "襄阳里人为庞焕语",
      "poem": "我家池里。龙种来归。"
    },
    {
      "title": "三魏为刘毅语",
      "poem": "但闻刘轼曹。不闻杜府君。"
    },
    {
      "title": "巴蜀为谯登文石张罗语",
      "poem": "谯登治涪城。文石在巴西。张罗守合水。巴氐那得前。"
    },
    {
      "title": "洛中为刘氏兄弟语",
      "poem": "洛中雅雅。有三嘏。"
    },
    {
      "title": "洛中为荀闿语",
      "poem": "洛中英英。荀道明。"
    },
    {
      "title": "洛中为冯荪语",
      "poem": "洛中铮铮。冯惠卿。"
    },
    {
      "title": "时人为冯荪邢乔李顺语",
      "poem": "冯才清。李才明。纯粹邢。"
    },
    {
      "title": "时人为江统语",
      "poem": "嶷然稀言。江应元。"
    },
    {
      "title": "时人为赵王伦谚",
      "poem": "貂不足。狗尾续。"
    },
    {
      "title": "成都王颖盛时里语",
      "poem": "三部司马阶下兵。四部司马尚长明。欲知太平须石鳖鸣。"
    },
    {
      "title": "成都王颖盛时义募将士谣语",
      "poem": "大事解。蚕欲遽。请且归。赴时务。昔以义来。今以义去。若复有急更相语。"
    },
    {
      "title": "时人为王氏语",
      "poem": "王与马。共天下。"
    },
    {
      "title": "时人为邓攸语",
      "poem": "天道无知。使邓伯道无儿。"
    },
    {
      "title": "樊氏陂谚",
      "poem": "陂汪汪。下田良。樊子失业庾公昌。"
    },
    {
      "title": "陈武引里语",
      "poem": "都亭鼠。数闻长者语。"
    },
    {
      "title": "时人为权翼苻雅语",
      "poem": "不为权翼富。宁作苻雅贫。"
    },
    {
      "title": "石勒时谚",
      "poem": "一杯食。有两匕。石勒死。人不知。"
    },
    {
      "title": "三秦记引谚",
      "poem": "心无忧患。不经二旬。心若忧患。远离三春。"
    },
    {
      "title": "秦雍为辛氏语",
      "poem": "五龙一门。金友玉昆。"
    },
    {
      "title": "夕牲歌",
      "poem": "天命有晋。穆穆明明。我其夙夜。祗事上灵。常于时假。迄用有成。於荐玄牡。进夕其牲。崇德作乐。神祇是听。"
    },
    {
      "title": "迎送神歌",
      "poem": "宣文蒸哉。日靖四方。永言保之。夙夜匪康。光天之命。上帝是皇。嘉乐殷荐。灵祚景祥。神祇降假。享福无疆。"
    },
    {
      "title": "飨神歌",
      "poem": "天祚有晋。其命惟新。受终于魏。奄有兆民。燕及皇天。怀柔百神。不显遗烈。之德之纯。享其玄牡。式用肇禋。神祇来格。福禄是臻。时迈其犹。昊天子之。祜享有晋。兆民戴之。畏天之威。敬授民时。不显不承。於犹绎思。皇极斯建。庶绩咸熙。庶几列夜。惟晋之祺。宣文惟后。克与彼天。抚宁四海。保有康年。於乎缉熙。肆用靖民。爰立典制。爰修礼纪。作民之极。莫匪资始。克昌厥后。永言保之。"
    },
    {
      "title": "夕牲歌",
      "poem": "皇矣有晋。时迈其德。受终於天。光济万国。万国既光。神定厥祥。虔于郊祀。只事上皇。只事上皇。百福是臻。巍巍祖考。克配彼天。嘉牲匪歆。德馨惟飨。受天之祚。神化四方。"
    },
    {
      "title": "降神歌",
      "poem": "於赫大晋。膺天景祥。二帝迈德。宣兹重光。我皇受命。奄有万方。郊祀配享。礼乐孔章。神祇嘉响。祖考是皇。克昌厥后。保祚无疆。"
    },
    {
      "title": "天郊飨神歌",
      "poem": "整泰坛。祀皇神。精气感。百灵宾。蕴朱火。燎芳薪。紫烟游。冠青云。神之体。靡象形。旷无方。幽以清。神之来。光景照。听无闻。视无兆。神之至。举歆歆。动余心。神之坐。同欢娱。泽云翔。化风舒。嘉乐奏。文中声。八音谐。神是听。咸洁齐。并芬芳。烹牷牲。享玉觞。神悦响。歆礼祀。佑大晋。降繁祉。祚京邑。行四海。保天年。穷地纪。"
    },
    {
      "title": "又",
      "poem": "营泰畤。定天衷。思心睿。谋筮从。建表蕴。设郊宫。田烛置。爟火通。历元旬。集首吉。饰堦坛。坎列室。"
    },
    {
      "title": "地郊飨神歌",
      "poem": "整泰折。俟皇只。众神感。群灵仪。阴祀设。吉礼施。夜将极。时未移。只之体。无形象。潜泰幽。洞忽荒。只之出。薆若有。灵无还。天下母。只之来。遗光景。昭若存。终冥冥。只之至。举欣欣。舞象德。歌成文。只之坐。同欢豫。泽雨施。化云布。乐八变。声教敷。物咸亨。只是娱。齐既洁。侍者肃。玉觞进。咸穆穆。飨嘉豢。歆德馨。祚有晋。暨群生。溢九壤。格天庭。保万寿。延亿龄。"
    },
    {
      "title": "又",
      "poem": "结方丘。祗国琛。樽既享。俎既歆。敛检玉。具鏖琛。懋百福。底自古。锡万寿。迄在今。"
    },
    {
      "title": "明堂飨神歌",
      "poem": "经始明堂。享祀匪懈。於皇烈考。光配上帝。赫赫上帝。既高既崇。圣考是配。明德显融。率土敬职。万方来祭。常于时假。保祚永世。"
    },
    {
      "title": "夕牲歌",
      "poem": "我夕我牲。猗欤敬止。嘉豢孔时。供兹享祀。神鉴厥诚。博硕斯歆。祖考降响。以虞孝孙之心。"
    },
    {
      "title": "迎送神歌",
      "poem": "鸣呼悠哉。日鉴在兹。以时享祀。神明降之。神明斯降。既佑飨之。祚我无疆。受天之佑。赫赫太上。巍巍圣祖。明明烈考。丕承继序。"
    },
    {
      "title": "征西将军登歌",
      "poem": "经始宗庙。神明戾止。申锡无疆。祗承享祀。假哉皇祖。绥予孙子。燕及后昆。锡兹繁祉。"
    },
    {
      "title": "豫章府君登歌",
      "poem": "嘉乐肆庭。荐祀在堂。皇皇宗庙。乃祖先皇。济济辟公。相予蒸尝。享祀不忒。降福穰穰。"
    },
    {
      "title": "颍川府君登歌",
      "poem": "於邈先后。实司于天。显矣皇祖。帝祉肇臻。本支克昌。资始开元。惠我无疆。享祀永年。"
    },
    {
      "title": "京兆府君登歌",
      "poem": "於惟曾皇。显显令德。高明清亮。匪兢柔克。保乂命祜。基命惟则。笃生圣祖。光济四国。"
    },
    {
      "title": "宣皇帝登歌",
      "poem": "於铄皇祖。圣德钦明。勤施四方。夙夜敬止。载敷文教。载扬武烈。匡定社稷。恭行天罚。经始大业。造创帝基。畏天之命。于时保之。"
    },
    {
      "title": "景皇帝登歌",
      "poem": "执竞景皇。克明克哲。旁作穆穆。惟祗惟畏。纂宣之绪。耆定厥功。登此俊乂。纠彼群凶。业业在位。帝既勤止。维天之命。於穆不已。"
    },
    {
      "title": "文皇帝登歌",
      "poem": "於皇时晋。允文文皇。聪明睿智。圣敬神武。万几莫综。皇斯清之。虎兕放命。皇斯平之。柔远能迩。简授英贤。创业垂统。勋格皇天。"
    },
    {
      "title": "飨神歌",
      "poem": "曰晋是常。享祀时序。宗庙致敬。礼乐具举。惟其来祭。普天率土。牺樽既奠。清酤既载。亦有和羹。荐羞斯备。蒸蒸永慕。感时兴思。登歌奏舞。神乐其和。祖考来格。佑我邦家。敷天之下。罔不休嘉。肃肃在位。济济臣工。四海来格。礼仪有容。钟鼓振。管弦理。舞开元。歌永始。神胥乐兮。肃肃在位。臣工济济。小大咸敬。上下有礼。理管弦。振鼓钟。舞象德。歌咏功。神胥乐兮。肃肃在位。有来雍雍。穆穆天子。相维辟公。礼有仪。乐有则。舞象功。歌咏德。神胥乐兮。"
    },
    {
      "title": "正旦大会行礼歌",
      "poem": "天鉴有晋。世祚圣皇。时齐七政。朝此万方。钟鼓斯震。九宾备礼。正位在朝。穆穆济济。煌煌三辰。实丽于天。君后是象。威仪孔虔。率礼无愆。莫非迈德。仪刑圣皇。万邦惟则。"
    },
    {
      "title": "上寿酒歌",
      "poem": "於赫明明。圣德龙兴。三朝献酒。万寿是膺。敷佑四方。如日之升。自天降祚。元吉有徵。"
    },
    {
      "title": "食举东西厢歌",
      "poem": "天命有大晋。载育群生。於穆上德。随时化成。自祖配命。皇皇后辟。继天创业。宣文之绩。不显宣文。先知稼穑。克恭克俭。足教足食。既教食之。弘济艰难。上帝是佑。下民所安。天佑圣皇。万邦来贺。虽安勿安。乾乾匪暇。乃正丘郊。乃定冢社。廙廙作宗。光宅天下。惟敬朝飨。爰奏食举。尽礼供御。嘉乐有序。树羽设业。笙镛以间。琴瑟齐列。亦有篪埙。喤喤鼓钟。枪枪磬管。八音克谐。载夷载简。既夷既简。共大不御。风化潜兴。如云如雨。如云之覆。如雨之润。声教所暨。无思不顺。教以化之。乐以和之。和而养之。时惟邕熙。礼慎其仪。乐节其声。於铄皇繇。既和且平。"
    },
    {
      "title": "正旦大会行礼歌",
      "poem": "於皇元首。群生资始。履端大享。敬御繁祉。肆觐群后。爰及卿士。钦顺则元。允也天子。明明天子。临下有赫。四表宅心。惠浃荒貊。柔远能迩。孔淑不逆。来格祁祁。邦家是若。光光邦国。天笃其祜。丕显哲命。顾柔三祖。世德作求。奄有九土。思我皇度。彝伦攸序。惟祖惟宗。高朗缉熙。对越在天。骏惠在兹。聿求厥成。我皇崇之。式固其犹。往敬用治。"
    },
    {
      "title": "王公上寿酒歌",
      "poem": "践元辰。延显融。献羽觞。祈令终。我皇寿而隆。我皇茂而嵩。本枝奋百世。休祚钟圣躬。"
    },
    {
      "title": "食举乐东西厢歌",
      "poem": "煌煌七曜。重明交畅。我有嘉宾。是应是贶。邦政既图。接以大飨。人之好我。式遵德让。宾之初筵。蔼蔼济济。既朝乃宴。以洽百礼。颁以位叙。或廷或陛。登傧台叟。亦有兄弟。胥子陪寮。宪兹度楷。观颐养正。降福孔偕。昔我三后。大业是维。今我圣皇。焜燿前晖。奕世重规。明照九畿。思辑用光。时罔有违。陟禹之迹。莫不来威。天被显禄。福履是绥。赫矣太祖。克广明德。廓开宇宙。正世立则。变化不经。民无瑕慝。创业垂统。兆我晋国。列文伯考。时惟帝景。夷险平乱。威而不猛。御衡不迷。皇涂焕炳。七德咸宣。其宁惟水。猗欤盛欤。先皇圣文。则天作孚。大哉为君。慎徽五典。帝载是勤。文武发挥。茂建嘉勋。修已济治。民用宁殷。怀远烛幽。玄教氛氲。善世不伐。服事三分。德博化隆。道冒无垠。隆化洋洋。帝命溥将。登我晋道。越惟圣皇。龙飞革运。临焘八荒。睿哲钦明。配踪虞唐。封建厥福。骏发其祥。三朝习吉。终然允臧。其臧惟何。总彼万方。元侯列辟。四狱蕃王。时见世享。率兹有常。旅揖在庭。嘉客在堂。宋卫既臻。陈留山阳。我有宾使。观国之光。贡贤纳计。献璧奉璋。保佑命之。申锡无疆。振鹭于飞。鸿渐其翼。京邑穆穆。四方是式。无竞惟人。王纲允敕。君子来朝。言观其极。翼翼大君。民之攸暨。信理天工。惠康不匮。将远不仁。训以淳粹。幽明有伦。俊乂在位。九族既睦。庶邦顺比。开元布宪。四海鳞萃。协时正统。殊涂同致。厚德载物。灵心隆贵。敷奏谠言。纳以无讳。树之典象。诲之义类。上教如风。下应如卉。一人有庆。群萌以遂。我后宴喜。令问不坠。既宴既喜。翕是万邦。礼仪卒度。物有其容。晰晰庭燎。喤々鼓钟。笙磬咏德。万舞象功。八音克谐。俗易化从。其和如乐。庶品时邕。时邕斌斌。六合同尘。往我祖宣。威静殊邻。首定荆楚。遂平燕秦。亹亹文皇。迈德流仁。爰造草昧。应乾顺民。灵瑞告符。休徵响震。天地弗违。以和神人。既戡庸蜀。吴会是宾。肃慎率职。楛矢来陈。韩濊进乐。均协清钧。西旅献獒。扶南效珍。蛮裔重译。玄齿文身。我皇抚之。景命惟新。愔愔嘉会。有闻无声。清酤既奠。笾豆既馨。礼充乐备。箫韶九成。恺乐饮酒。酣而不盈。率土欢豫。邦国以宁。王猷允塞。万载无倾。"
    },
    {
      "title": "王公上寿诗",
      "poem": "称元庆。奉圣觞。后皇延遐祚。安乐抚万方。"
    },
    {
      "title": "食举东西厢乐诗",
      "poem": "明明在上。丕显厥繇。翼翼三寿。蕃后惟休。群生渐德。六合承流。三正元辰。朝庆鳞萃。华夏奉职贡。八荒觐殊类。黻冕充广庭。鸣玉盈朝位。济济朝位，言观其光。仪序既以时。礼文焕以彰。思皇享多祜。嘉乐永无央。九宾在庭。胪赞既通。升瑞奠贽。乃侯乃公。穆穆天尊。隆礼动容。履端承元吉。介福御万邦。朝享。上下咸雍。崇多仪。繁礼容。舞盛德。歌九功。扬芳烈。播休踪。皇化洽。洞幽明。怀柔百神。辑祥祯。潜龙跃。雕虎仁。仪凤鸟。届游麟。枯蠹荣。竭泉流。菌芝茂。枳棘柔。和气应。休徵弦。协灵符。彰帝期。绥宇宙。万国和。昊天成命。赍皇家。赍皇家。世资圣哲。三后在天。启鸿烈。启鸿烈。隆王基。率土讴吟。欣戴于时。恒文象。代气著期。泰始开元。龙升在位。四隩同风。燮宁殊类。五韪来备。嘉生以遂。凝庶绩。臻太康。申繁祉。胤无疆。本枝百世。继绪言不忘。继绪不忘。休有烈光。永言配命。惟晋之祥。圣明统世。笃皇仁。广大配天地。顺动若陶钧。玄化参自然。至德通神明。清风畅八极。流泽被无垠。於皇时晋。奕世齐圣。惟天降嘏。神祇保定。弘济区夏。允集大命。有命既集。光帝猷。大明重曜。鉴六幽。声教洋溢。惠滂流。惠滂流。移风俗。多士盈朝。贤俊比屋。敦世心。断凋反素朴。反素朴。怀庶方。干戚舞阶庭。疏狄悦遐荒。扶南假重译。肃慎袭衣裳。云覆雨施。德洽无疆。旁作穆穆。仁化翔。朝元日。宾王庭。承宸极。当盛明。衍和光。竭祗诚。仰嘉惠。怀德馨。游淳风。泳淑风。泳淑清。协忆兆。同欢荣。建皇极。统天位。运阴阳。御六气。殷群生。成性类。王道浃。治功成。人伦序。俗化清。虔明祀。祗三灵。崇礼乐。式仪刑。庆元吉。宴三朝。播金石。咏冷箫。奏九夏。舞云韶。迈德音。流英声。八纮一。六合宁。六合宁。承圣明。王泽洽。道登隆。绥函夏。总华戎。齐德教。混殊风。混殊风。康万国。崇夷简。尚敦德。弘王度。远遐则。"
    },
    {
      "title": "正旦大会行礼诗",
      "poem": "於赫皇祖。迪哲齐圣。经纬大业。基天之命。克开洪绪。诞笃天庆。旁济彝伦。仰齐七政。烈烈景皇。克明克聪。静封略。定勋功。成民立政。仪刑万邦。式固崇轨。光绍前踪。允文烈考。睿哲应期。参德天地。比功四时。大亨以正。庶绩咸熙。肇启晋宇。遂登皇基。明明我后。玄德通神。受终正位。协应天人。容民厚下。育物流仁。跻我王道。辉光日新。"
    },
    {
      "title": "晋四厢乐歌",
      "poem": "成公绥"
    },
    {
      "title": "王公上寿酒歌",
      "poem": "上寿酒。乐未央。大晋应天庆。皇帝永无疆。"
    },
    {
      "title": "正旦大会行礼歌",
      "poem": "穆穆天子。光临万国。多士盈朝。莫匪俊德。流化罔极。王猷允塞。嘉会置酒。嘉宾充庭。羽旄曜辰极。钟鼓振泰清。百辟朝三朝。彧彧明仪刑。济济锵锵。金振玉声。礼乐具。宴嘉宾。眉寿祚圣皇。景福惟日新。群后戾止。有来雍雍。献酬纳贽。崇此礼容。丰肴万俎。旨酒千钟。嘉乐尽宴乐。福禄咸攸同。乐哉。天下安宁。道化行。风俗清。箫韶作。咏九成。年丰穰。世泰平。至治哉。乐无穷。元首聪明。股肱忠。澍丰泽。扬清风。嘉瑞出。灵应彰。麒麟见。凤凰翔。醴泉涌。流中唐。嘉禾生。穗盈箱。降繁祉。祚圣皇。承天位。统万国。受命应期。授圣德。四世重光。宣开洪业。景克昌。文钦明。德弥彰。肇启晋邦。流祚无疆。泰始建元。凤皇龙兴。龙兴伊何。享祚万乘。奄有八荒。化育黎蒸。图书焕炳。金石有徵。德光大。道熙隆。被四表。格皇穹。奕奕万嗣。明明显融。高朗令终。保兹永祚。与天比崇。圣皇君四海。顺人应天期。三页合重光。泰始开洪基。明曜参日月。功化侔四时。宇宙清且泰。黎庶咸雍熙。善哉雍熙。惟天降命。翼仁佑圣。於穆三皇。载德弥盛。总齐璇玑。光统七政。百揆时序。化若神圣。四海同风。兴至仁。济民育物。拟陶钧。拟陶钧。垂惠润。皇皇群贤。峨峨英俊。德化宣。芬芳播来胤。播来胤。垂后昆。清庙何穆穆。皇极辟四门。皇极辟四门。万机无不综。亹亹翼翼。乐不及荒。饥不遑食。大礼即行。乐无极。登昆仑。上层城。乘飞龙。升泰清。冠日月。佩五星。扬虹霓。建彗旌。披庆云。荫繁荣。览八极。游天庭。顺天地。和阴阳。序四时。曜三光。张帝网。正皇纲。播仁风。流惠康。迈洪化。振灵威。怀万方。纳九夷。朝阊阖。宴紫微。建五旗。罗钟虡。列四县。奏韶武。铿金石。扬旌羽。纵八佾。巴渝舞。咏雅颂。和律吕。于胥乐。乐圣主。化荡荡。清风泄。总英雄。御俊杰。开宇宙。扫四裔。光缉熙。美圣哲。超百代。扬休烈。流景祚。显万世。皇皇显祖。翼世佐时。宁济六合。受命应期。神武鹰扬。大化咸熙。廓开皇衢。用成帝基。光光景皇。无竞惟烈。匡时拯俗。休功盖世。宇宙既康。九域有截。天命降鉴。启祚明哲。穆穆烈考。克明克隽。实天生德。诞膺灵运。肇建帝业。开国有晋。载德奕世。垂庆洪胤。明明圣帝。龙飞在天。与灵合契。通德幽玄。仰化青云。俯育重渊。受灵之祜。於万斯年。"
    },
    {
      "title": "晋冬至初岁小会歌",
      "poem": "张华日月不留。四气回周。节庆代序。万国同休。庶尹群后。奉寿升朝。我有嘉礼。式宴百僚。繁肴绮错。旨酒泉渟。笙镛和奏。磬管流声。上隆其爱。下尽其心。宣其壅滞。训之德音。乃宣乃训。配享交泰。永载仁风。长抚无外。"
    },
    {
      "title": "晋宴会歌",
      "poem": "亹亹我皇。配天垂光。留精日昃。经览无方。听朝有暇。延命众臣。冠盖云集。樽俎星陈。肴蒸多品。八珍代变。羽爵无算。究乐极宴。歌者流声。舞者投袂。动容有节。丝竹并设。宣畅四体。繁手趣挚。欢足发和。酣不忘礼。好乐无荒。翼翼济济。"
    },
    {
      "title": "晋中宫所歌",
      "poem": "先生统大业。玄化渐八维。仪刑孚万邦。内训隆壶闱。皇英垂帝典。大雅咏三妃。执德宣隆教。正位理厥机。含章体柔顺。率礼蹈谦祗。螽斯弘慈惠。樛木逮幽微。徽时穆清风。高义邈不追。遗荣参日月。百世仰馀晖。"
    },
    {
      "title": "晋宗亲会歌",
      "poem": "族燕明礼顺。餟食序亲亲。骨肉散不殊。昆弟岂他人。本枝笃同庆。棠棣著先民。於皇圣明后。天覆弘且仁。隆礼崇亲戚。旁施协族姻。式宴尽酣娱。饮御备羞珍。和光既宣洽。上下同欢欣。德教加四海。敦睦被无垠。"
    },
    {
      "title": "灵之祥",
      "poem": "灵之祥。石瑞章。旌金德。出西方。天降命。授宣皇。应期运。里经骧。继大舜。佐陶唐。赞武文。建帝纲。孟氏叛。据南疆。追有扈。乱五常。吴寇劲。蜀虏强。交誓盟。连遐荒。宣赫怒。奋鹰扬。震乾威。曜电光。陵九天。陷石城。枭逆命。拯有生。万国安。四海宁。"
    },
    {
      "title": "宣受命",
      "poem": "宣受命。应天机。风云时动。神龙飞。御诸葛。镇雍梁。边境安。夷夏康。务节事。勤定倾。揽英雄。保持盈。渊穆穆。赫明明。冲而泰。天之经。养威重。运神兵。亮乃震毙。天下宁。"
    },
    {
      "title": "征辽东",
      "poem": "征辽东。敌失据。威灵迈日域。公孙既授首。群逆破胆。咸震怖。朔北响应。海表景附。武功赫赫。德云布。"
    },
    {
      "title": "宣辅政",
      "poem": "宣皇辅政。圣烈深。扰乱反正。从天心。网罗文武才。慎厥所生。所生贤。遗教施。安上治民。化风移。肇创帝基。洪业垂。於铄明明。时赫戏。功济万世。定二仪。定二仪。云行雨施。海外风驰。"
    },
    {
      "title": "时运多难",
      "poem": "时运多难。道教痡。天地变化。有盈虚。蠢尔吴蛮。虎视江湖。我皇赫斯。致天诛。有征无战。弭其图。天威横被。廓东隅。"
    },
    {
      "title": "景龙飞",
      "poem": "景龙飞。御天威。聪鉴玄察。动与神明协机。从之者显。逆之者灭夷。文教敷。武功巍。普被四海。万邦望风。莫不来绥。圣德潜断。先天弗违。弗违祥。享世永长。猛以致宽。道化光。赫明明。祚隆无疆。帝绩惟期。有命既集。崇此洪基。"
    },
    {
      "title": "平玉衡",
      "poem": "平玉衡。糺奸回。万国殊风。四海乖。礼贤养士。羁御英雄。思心齐。纂戎洪业。崇皇阶。品物咸亨。圣敬日跻。聪鉴习下情。明明综天机。"
    },
    {
      "title": "文皇统百揆",
      "poem": "文皇统百揆。继天理万方。武将镇四隅。英佐盈朝堂。谋言协秋兰。清风发其芳。洪泽所渐润。砾石为圭璋。大道侔五帝。盛德逾三壬。咸光大。上参天与地。至化无内外。无内外。六合并康乂。并康乂。遘兹嘉会。在昔羲与农。大晋德斯迈。镇征及诸州。为蕃卫。玄功济四海。洪烈流万世。"
    },
    {
      "title": "因时运",
      "poem": "因时运。圣策施。长蛇交解。群桀离。势穷奔吴。虎骑厉。惟武进。审大计。时迈其德。清一世。"
    },
    {
      "title": "惟庸蜀",
      "poem": "惟庸蜀。僣号天一隅。刘备逆帝命。禅亮承其馀。拥众数十万。窥隙承我虚。驿骑进羽檄。天下不遑居。姜维屡寇边。陇上为荒芜。文皇愍斯民。历世受罪辜。外谟藩屏臣。内谋众士夫。爪牙应指授。腹心献良图。良图协成文。大兴百万军。雷鼓震地起。猛势陵浮云。逋虏畏天诛。面缚造垒门。万里同风教。逆命称妾臣。光建五等。纪纲天人。"
    },
    {
      "title": "天序",
      "poem": "天序历。应受禅。承灵祜。御群龙。勒螭虎。弘济大化。英隽作辅。明明统万机。赫赫镇四方。咎繇稷契之畴。协兰芳。礼王臣。覆兆民。化之如天与地。谁敢爱其身。"
    },
    {
      "title": "大晋承运期",
      "poem": "大晋承运期。德隆圣皇。时清晏。白日垂光。应箓图。陟帝位。继天正玉衡。化行象神明。至哉道隆虞与唐。元首敷洪化。百寮股肱并忠良。民太康。隆隆赫赫。福祚盈无疆。"
    },
    {
      "title": "金灵运",
      "poem": "金灵运。天符发。圣徵见。参日月。惟我皇。体神圣。受魏禅。应天命。皇之兴。灵有徵。登大麓。御万乘。皇之辅。若阚虎。爪牙奋。莫之御。皇之佐。赞清化。百事理。万邦贺。神祇应。嘉瑞章。恭享礼。荐先皇。乐时奏。磬管锵。鼓渊渊。钟锽锽。奠樽俎。实玉觞。神歆响。咸悦康。宴孙子。佑无疆。大孝烝烝。德教被万方。"
    },
    {
      "title": "於穆我皇",
      "poem": "於穆我皇。盛德圣且明。受禅君世。光济群生。普天率土。莫不来庭。颙颙六合内。望风仰泰清。万国雍雍。兴颂声。大化洽。地平而天成。七政齐。玉衡惟平。峨峨佐命。济济群英。夙夜乾乾。万机是经。虽治兴。匪荒宁。谦道光。冲不盈。天地合德。日月同荣。赫赫煌煌。曜幽冥。三光克从。於显天。垂景星。龙凤臻。甘露宵零。肃神祇。祗上灵。万物欣戴。自天效其成。"
    },
    {
      "title": "仲春振振",
      "poem": "仲春振旅。大致民。武教於时日新。师执提。工执鼓。坐作从。节有序。盛矣允文允武。搜田表祃。申法誓。遂围禁。献社祭。允以时。明国制。文武并用。礼之经。列车如战。大教明。古今谁能去兵。大晋继天。济群生。"
    },
    {
      "title": "夏苗田",
      "poem": "夏苗田。运将徂。军国异容。文武殊。乃命群吏。撰车徒。辨其号名。赞契书。王军启八门。行同上帝居。时路建大麾。云旗医紫虚。百官象其事。疾则疾。徐则徐。回衡旋轸。罢陈弊车。献禽享祠。蒸蒸配有虞。惟大晋。德参两仪。化云敷。"
    },
    {
      "title": "仲秋狝田。",
      "poem": "仲秋狝田。金德常刚。凉风清且厉。凝露结为霜。白藏司辰。苍隼时鹰扬。鹰扬犹尚父。顺天以杀伐。春秋时序。雷霆振威曜。进退由钲鼓。致禽祀祊。羽毛之用充军府。赫赫大晋德。芬烈陵三五。敷化以文。虽治不废武。光宅四海。永享天之祜。"
    },
    {
      "title": "顺天道",
      "poem": "顺天道。握神契。三时示。讲武事。冬大阅。鸣镯振鼓铎。旌旗象虹霓。文制其中。武不穷武。动军誓众。礼成而义举。三驱以崇仁。进止不失其序。兵卒练。将如阚虎。惟阚虎。气陵青云。解围三面。杀不殄群。偃旌麾。班产军。献享蒸。修典文。嘉大晋。德配天。禄报功。爵俟贤。飨燕乐。受兹百禄。嘉万年。"
    },
    {
      "title": "唐尧",
      "poem": "唐尧谘务成。谦谦德所兴。积渐终光大。履霜致坚冰。神明道自然。河海犹可凝。舜禹统百揆。元凯以次升。禅让应天历。睿圣世相承。我皇陟帝位。平衡正准绳。德化飞四表。祥气见其徵。兴王坐俟旦。亡主恬自矜。致远由近始。覆篑成山陵。披图按先籍。有其证灵液。"
    },
    {
      "title": "玄云",
      "poem": "玄云起丘山。祥气万里会。龙飞保蜿蜿。凤翔何翙翙。昔在唐虞朝。时见青云际。今亲游万国。流光溢天外。鹤鸣在后雷锋。清音随风迈。成汤隆显命。伊挚来如飞。周文猎渭滨。遂载吕望归。符合如影响。先天天弗违。辍耕综时纲。解褐衿天维。元功配二王。芬馨世所稀。我皇叙群才。洪烈何巍巍。桓桓征四表。济济理万机。神化感无方。髦才盈帝畿。丕显惟昧旦。日新孔所咨。茂哉明圣德。日月同光辉。"
    },
    {
      "title": "伯益",
      "poem": "伯益佐舜禹。职掌山与川。德侔十六相。思心入无间。智理周万物。下知众鸟言。黄誉应清化。翔集何翩翩。和鸣栖庭树。徘徊云日间。夏桀为无道。密网施山河。酷祝振纤网。当奈黄雀何。殷汤崇天德。去其三面罗。逍遥群飞来。鸣声乃复和。朱誉作南宿。凤皇经羽群。赤乌衔书至。天命瑞周文。神誉今来游。为我受命君。嘉祥致天和。膏泽隆青云。兰风发芳气。阖世同其芬。"
    },
    {
      "title": "钓竿",
      "poem": "钓竿何冉冉。甘饵芳且鲜。临川运思心。微纶沈九渊。太公宝此术。乃在灵秘篇。机变随物移。精妙贯未然。游鱼惊著钓。潜龙飞戾天。戾天安所至。抚翼翔太清。太清一何异。两仪出浑成。玉衡正三辰。造化赋群形。退愿辅圣君。与神合其灵。我君弘远略。天人不足并。天人初并时。昧昧何芒芒。日月有徵兆。文象兴二皇。蚩尢乱生民。黄帝用兵征万方。逮夏禹而德衰。三代荷百禄。保无极。永泰平。"
    },
    {
      "title": "命将出征歌",
      "poem": "重华隆帝道。戎蛮或不宾。徐夷兴有周。鬼方亦违殷。今在盛明世。寇虐动西垠。豺狼染牙爪。群生号穹旻。元帅统方夏。出车抚凉秦。众贞必以律。臧否实在人。威信加殊类。疏逖思自亲。单醪岂有味。挟纩感至仁。武功尚止戈。七德美安民。远迹由斯举。永世无风尘。"
    },
    {
      "title": "劳还师歌",
      "poem": "玁狁背天德。构乱扰邦畿。戎车震朔野。群帅赞皇威。将士齐心旅。感义忘其私。积势如弩。赴节如发机。嚣声动山谷。金光曜素晖。挥戟陵劲敌。武步蹈横尸。鲸鲵皆授首。北土永清夷。昔往冒隆暑。今来白雪霏。征夫信勤瘁。自古咏采薇。收荣於舍爵。燕喜在凯归。"
    },
    {
      "title": "正德舞歌",
      "poem": "天命有晋。光济万国。穆穆圣皇。文武惟则。在天斯正。在地成德。载韬政刑。载崇礼教。我敷玄化。臻於中道。"
    },
    {
      "title": "大豫舞歌",
      "poem": "於铄皇晋。配天受命。熙帝之光。世德惟圣。嘉乐大豫。保佑万姓。渊兮不竭。冲而用之。先帝弗违。虔奉天时。"
    },
    {
      "title": "正德舞歌",
      "poem": "人文垂则。盛德有容。声以依咏。舞以象功。干戚发挥。节以笙镛。羽籥云会。翊宣令踪。敷美尽善。允协时邕。焕炳其章。光乎万邦。万邦洋洋。承我晋道。配天作享。元命有造。上化如风。民应如草。穆穆斌斌。形于缀兆。文武旁作。庆流四表。无竞维烈。永世是绍。"
    },
    {
      "title": "大豫舞歌",
      "poem": "豫顺以动。大哉惟时。时迈其仁。世载邕熙。兆我区夏。宣文是基。大业惟新。我皇隆之。重光累晖。钦明文思。迄用有成。惟晋之祺。穆穆圣皇。受命既固。品物咸宁。芳烈云布。文教旁通。笃以淳素。玄化洽畅。被之暇豫。作乐崇德。同美韶沪。睿邈幽遐。式遵王度。"
    },
    {
      "title": "正德舞歌",
      "poem": "曰皇上天。玄鉴惟光。神器周回。五德代章。祚命于晋。世有哲王。弘济区夏。陶甄万方。大明垂耀。旁烛无疆。蚩蚩庶类。风德永康。皇道惟清。礼乐斯经。金石在县。万舞在庭。象容表庆。协律被声。轶武超沪。取节六英。同进退让。化渐无形。大和宣洽。通于幽冥。"
    },
    {
      "title": "大豫舞歌",
      "poem": "惟天之命。符运有归。赫赫大晋。三后重晖。继明绍。世。光抚九围。我皇绍期。遂在璇玑。群生属命。奄有庶邦。慎徽五典。玄教遐通。万方同轨。率土咸雍。爰制大豫。宣德舞功。醇化既穆。王道协隆。仁及草木。惠加昆虫。亿兆夷人。悦仰皇风。不显大业。永世弥崇。"
    },
    {
      "title": "惟圣皇篇",
      "poem": "惟圣皇。德巍巍。光四海。礼乐犹形影。文武为表里。乃作巴俞肆舞士。剑弩齐列。戈矛为之始。进退疾鹰鹞。龙战而豹起。如乱不可乱。动作顺其理。离合有统纪。"
    },
    {
      "title": "短兵篇",
      "poem": "剑为短兵。其势险危。疾逾飞电。回旋应规。武节齐声。或合或离。电发星骛。若景若差。兵法攸象。军容是仪。"
    },
    {
      "title": "军镇篇",
      "poem": "弩为远兵军之镇。其发有机。体难动。往必速。重而不迟。锐精分镈。射远中微。弩俞之乐一何奇。变多姿。退若激。进若飞。五声协。八音谐。宣武象。赞天威。"
    },
    {
      "title": "穷武篇",
      "poem": "穷武者丧。何但败北。柔弱亡战。国家亦废。秦始徐偃。既已作戒。前世先王鉴其机。修文整武艺。文武足相济。然后得光大。乱曰：高则亢。满则盈。亢必危。盈必倾。去危倾。守以平。冲则久。浊能清。混文武。顺天经。"
    },
    {
      "title": "羽籥舞歌",
      "poem": "羲皇之初。天地开元。罔罟禽兽。群黎以安。神农教耕。创业诚难。民得粒食。澹然无所患。黄帝始征伐。万品造其端。军驾无常居。是曰轩辕。轩辕既勤止。尧舜匪荒宁。夏禹治水。汤武又用兵。孰能保安逸。坐致太平。圣皇迈乾乾。天下兴颂声。穆穆且明明。惟圣皇。道化彰。溅四海。清三光。万几理。庶事康。潜龙升。仪凤翔。风雨时。物繁昌。却走马。降瑞祥。扬侧陋。简忠良。百禄是荷。眉寿无疆。"
    },
    {
      "title": "羽铎舞歌",
      "poem": "昔在浑成时。两仪尚未分。阳升垂清景。阴阴兴浮云。中和合氛氲。万物各异群。人伦得其序。众生乐圣君。三统继五行。然后有质文。皇王殊运代。治乱亦缤纷。伊大晋。德兼往古。越牺农。邈舜禹。参天地。陵三五。礼唐周。乐韶武。岂惟箫韶。六代具举。泽沾地境。化充天寓。圣明临朝。元凯作辅。普天同乐胥。浩浩元气。遐哉太清。五行流迈。日月代征。随时变化。庶物乃成。圣皇继天。光济群生。化这以道。万国咸宁。受兹介福。延于亿龄。"
    },
    {
      "title": "洪业篇",
      "poem": "宣文创洪业。盛德在泰始。圣皇应灵符。受命君四海。万国何所乐。上有明天子。唐尧禅帝位。虞舜惟恭己。恭己正南面。道化与时移。大赦荡萌渐。文教被黄支。象天则地。体无为。聪明配日月。神圣参两仪。虽有三凶类。静言无所施。象天则地。体无为。稷契并佐命。伊吕升王臣。兰芷登朝肆。下无失宿民。声发响自应。表立景来附。虓虎从。羁制。潜龙升天路。备物立成器。变通极其数。百事以时叙。万机有常度。训之以克让。纳之以忠恕。群下仰清风。海外同欢慕。象天则地。化云布。昔日贵雕饰。今尚俭与素。昔日多纤介。今去情与故。象天则地。化云布。济济大朝士。夙夜综万机。万机无废理。明明降畴询问。臣譬列星景。君配朝日晖。事业并通济。功烈何巍巍。五帝继三皇。三王世所归。圣德应期运。天地不能违。仰之弥已高。犹天不可阶。将复御龙氏。凤皇在庭栖。"
    },
    {
      "title": "天命篇",
      "poem": "圣祖受天命。应期辅魏皇。入则综万机。出则征四方。朝廷无遗理。方表宁且康。道隆舜臣尧。积德逾大王。孟度阻穷险。造乱天一隅。神兵出不意。奉命致天诛。赦善戮有罪。元恶宗为虚。威风振劲蜀。武烈忄習强吴。诸葛不知命。肆逆乱天常。拥徒十馀万。数来寇边疆。我皇迈神武。秉钺镇雍凉。亮乃畏天威。未战先仆僵。盈虚自然运。时变固多艰。东征陵海表。万里枭贼渊。受遗齐七政。曹爽又滔天。群凶受诛殛。百禄咸来臻。黄华应福始。王凌为祸先。"
    },
    {
      "title": "景皇篇",
      "poem": "景皇帝。聪明命世生。盛德参天地。帝王道大。创基既已难。继世亦未易。外则夏侯玄。内张则张与李。三凶称逆。乱帝纪。顺天行诛。穷其奸宄。遏将御其渐。潜谋不得起。罪人咸伏辜。威风振万里。平衡综万机。万机无不理。召陵桓不君。内外何纷纷。众小便成群。蒙昧恣心。治乱不分。睿圣独断。济琥常以文。顺天惟废立。扫霓披浮云。云霓既已辟。清和未几间。羽檄首尾至。变起东南蕃。俭钦为长蛇。外则凭吴蛮。万国纷骚扰。戚戚天下惧不安。神武御六军。我皇秉钺征。俭钦起寿春。前锋据项城。出其不意。并纵奇兵。奇兵诚难御。庙胜实难支。两军不期遇。敌退计无施。虎骑惟武进。大战沙阳陂。钦乃亡魂走。奔虏若云披。天恩赦有罪。东土放鲸鲵。"
    },
    {
      "title": "大晋篇",
      "poem": "赫赫大晋。於穆文皇。荡荡巍巍。道迈陶唐。世称三皇五帝。及今重其光。九德克明。文既显。武又章。恩弘六合。兼济万方。内举元凯。朝政以纲。外简虎臣。时惟鹰扬。靡顺不怀。逆命斯亡。仁配春日。威逾秋霜。济济多士。同兹兰芳。唐虞至治。四了滔天。致讨俭钦。冈不肃虔。化感海外。海外来宾。献其声乐。并称妾臣。西蜀猾夏。僣号方域。命将致讨。委国稽服。吴人放命。凭海阻江。飞书告谕。响应来同。先王建肆国。九服为蕃卫。亡秦坏诸侯。享祚不二世。历代不能复。忽逾五百岁。我皇迈圣德，应期创典制。分土五等。蕃国正封界。莘莘文武佐。千秋遘嘉会。洪业溢区内。仁风翔海外。"
    },
    {
      "title": "明君篇",
      "poem": "明君御四海。听鉴尽物情。顾望有谴罚。竭忠身必荣。兰茝出荒野。万里升紫庭。茨草秽堂阶。扫截不得生。能否莫相蒙。百官正其名。恭己慎有为。有为无不成。暗君不自信。群下执异端。正直罹浸润。奸臣夺其权。虽欲尽忠诚。结舌不敢言。结舌亦何惮。尽忠为身患。清流岂不洁。飞尘浊其源。歧路令不迷。未远胜不还。忠臣立君朝。正色不顾身。邪正不并存。譬若胡与秦。胡秦有合时。邪正各异津。忠臣遇明君。乾乾惟日新。群目统在纲。众星拱北辰。设令遭暗主。斥退为凡民。虽薄共时用。白茅犹可珍。冰霜昼夜结。兰桂摧为薪。邪臣多端变。用心何委曲。便僻顺情指。动随君所欲。偷安乐目前。不问清与浊。积伪冈时主。养交以持禄。言行恒相违。难餍其谿谷。昧死射乾没。觉露则灭族。"
    },
    {
      "title": "云门篇",
      "poem": "黄云门。唐咸池。虞韶舞。夏夏殷沪。列代有五。振铎鸣金。近大武。清歌发唱。形为主。声和八音。协律吕。身不虚动。手不徒举。应节合度。周其叙。时奏宫角。杂之以徵羽。下餍众目。上从钟鼓。乐以移风。与德礼要辅。安有失其所。"
    },
    {
      "title": "白鸠篇",
      "poem": "翩翩白鸠。载飞载鸣。怀我君德。来集君庭。白雀呈瑞。素羽明鲜。翔庭舞异。以应仁乾。交交鸣鸠。或丹或黄。乐我君惠。振羽来翔。东璧馀光。鱼在江湖。惠而不费。敬我微躯。策我良驷。习我驱驰。与君周旋。乐道亡馀。我心虚静。我志沾濡。弹琴鼓瑟。聊以自娱。凌云登台。浮游太清。扳龙附凤。目望身轻。"
    },
    {
      "title": "独漉篇",
      "poem": "独漉独漉。水深泥浊。泥浊尚可。水深杀我。雍雍双雁。游戏田畔。我欲射雁。念子孤散。翩翩浮萍。得风摇轻。我心何合。与之同并。空床低帷。谁知无人。夜衣锦绣。谁别伪真。刀鸣削中。倚床无施。父冤不报。欲活何为。猛虎斑斑。游戏山间。虎欲齿人。不避豪贤。"
    },
    {
      "title": "济济篇",
      "poem": "畅飞畅舞气流芳。追念三五大绮黄。去失有。时可行。去来同时此未央。时冉冉。近桑榆。但当饮酒为欢娱。衰老逝。有何期。多忧耿耿内怀思。渊池广。鱼独希。愿得黄浦众所依。恩感人。世无比。悲歌且舞无极已。"
    },
    {
      "title": "白伫舞歌诗三首",
      "poem": "轻躯徐起何洋洋。高举两手白鹄翔。宛若龙转乍低昂。凝停善睐容仪光。如推若引留且行。随世而变诚无方。舞以尽神安可忘。晋世方昌乐未央。质如轻云色如银。爱之遗谁赠佳人。制以为袍馀作巾。袍以光躯巾拂尘。丽服在御会佳宾。醪醴盈樽美且淳。清歌徐舞降只神。四座欢乐胡可陈。双袂齐举鸾凤翔。罗裙飘遥昭仪光。趋步生姿进流芳。鸣弦清歌及三阳。人生世间如电过。乐时每少苦日多。幸及良辰耀春华。齐倡献舞赵女歌。羲和驰景逝不停。春露未晞严霜零。百草凋索花落英。蟋蟀吟牖寒蝉鸣。百年之命忽若倾。早知迅速秉烛行。东造扶桑游紫庭。西至昆仑戏曾城。阳春白日风花香。趋步明玉舞瑶珰。声发金石媚笙簧。罗袿徐转红袖扬。清歌流响绕凤梁。如矜若思凝且翔。转盻遗精艳辉光。将流将引双雁行。欢来何晚意何长。明君御世永歌昌。"
    },
    {
      "title": "晋杯槃舞歌诗",
      "poem": "晋世宁。四海平。普天安东永大宁。四海安。天下欢。乐治兴隆舞杯槃。舞杯槃。何翩翩。举坐翻覆寿万年。天与日。终与一。左回右转不相失。筝笛悲。酒舞疲。心中慷慨呆健儿。樽酒甘。丝竹清。愿令诸君醉复醒。醉复醒。时合同。四座欢乐皆言工。丝竹音。可不听。亦舞此槃左右轻。自相当。合坐欢乐人命长。人命长。当结友。千秋万岁皆老寿。"
    },
    {
      "title": "宣城民为陶汪歌",
      "poem": "人当勤学得主簿。谁使为之陶明府。"
    },
    {
      "title": "石头民为庾亮歌二首",
      "poem": "庾公上武昌。翩翩如飞鸟。庾公还扬州。白马牵旒旐。庾公初上时。翩翩如飞鸟。庾公还扬州。白马牵流苏。"
    },
    {
      "title": "升平中童歌",
      "poem": "阿子汝闻不。"
    },
    {
      "title": "升平末民歌",
      "poem": "白门廉。宫庭廉。"
    },
    {
      "title": "太和中百姓歌",
      "poem": "青青御路杨。白马紫游鞭。汝非皇太子。那得甘露浆。"
    },
    {
      "title": "凤凰歌",
      "poem": "凤凰生一雏。天下莫不喜。本言是马驹。今定成龙子。"
    },
    {
      "title": "荆州百姓歌",
      "poem": "黄昙英。扬州大佛来上明。"
    },
    {
      "title": "历阳百姓歌",
      "poem": "重罗黎。重罗黎。使君南上无还时。"
    },
    {
      "title": "桓玄篡时小儿歌",
      "poem": "芒笼菌。绳缚腹。车无轴。倚孤木。"
    },
    {
      "title": "司马休之从者歌",
      "poem": "可怜司马公。作性甚温良。忆昔水边戏。使我不能忘。"
    },
    {
      "title": "苻坚时关陇人歌",
      "poem": "长安大街。夹树杨槐。下走朱轮。上有鸾栖。英彦云集。诲我萌黎。"
    },
    {
      "title": "苻坚时凤凰歌",
      "poem": "凤凰于飞。其羽翼翼。渊哉圣后。龄万亿。"
    },
    {
      "title": "苻坚时长安为慕容冲歌",
      "poem": "一雌复一雄。双飞入紫宫。"
    },
    {
      "title": "平原为太守索棱歌",
      "poem": "懿矣明守。庶绩允厘。剖符作宰。实获民思。"
    },
    {
      "title": "越谣歌",
      "poem": "卿虽乘车我戴笠。后日相逢下车揖。我虽步行卿乘马。他日相逢卿当下。"
    },
    {
      "title": "陇头歌",
      "poem": "陇头流水。流离四下。念我行役。飘然旷野。登高望远。涕零双堕。"
    },
    {
      "title": "同前",
      "poem": "陇头流水。鸣声幽咽。遥望秦川。肝肠断绝。"
    },
    {
      "title": "淫豫歌",
      "poem": "滟预大如马。瞿塘不可下。滟预大如牛。瞿塘不可流。"
    },
    {
      "title": "同前",
      "poem": "淫预大如马。瞿唐不可下。淫预大如象。瞿唐不可上。"
    },
    {
      "title": "巴东三峡歌二首",
      "poem": "巴东三峡巫峡长。猿鸣三声泪沾裳。巴东三峡猿鸣悲。猿鸣三声泪沾衣。"
    },
    {
      "title": "同前",
      "poem": "滩头白勃坚相持。倏忽沦没别无期。"
    },
    {
      "title": "武陵人歌",
      "poem": "仰兹山兮迢迢。层石构兮嵯峨。朝日丽兮阳严。落景梁兮阴阿。鄣壑兮生音。吟籁兮相和。敷芳兮绿林。恬淡兮润波。乐兹潭兮安流。缓尔棹兮咏歌。"
    },
    {
      "title": "闾里为消肠酒歌",
      "poem": "宁得醇酒消肠。不与日月齐光。"
    },
    {
      "title": "咸康二年童谣",
      "poem": "麦入土。杀石虎。"
    },
    {
      "title": "成帝末童谣",
      "poem": "磕磕何隆隆。驾车入梓宫。"
    },
    {
      "title": "荆楚谣",
      "poem": "陶惟剑雄。像以神标。云翔泥宿。邈何遥遥。可以诚致。难以力招。"
    },
    {
      "title": "吴中童谣",
      "poem": "宁食下湖荇。不食湖上甘莼。庾吴没命丧。复杀王领军。"
    },
    {
      "title": "哀帝隆和初童谣",
      "poem": "升平不满斗。隆和那得久。桓公入石头。陛下徒跣走。"
    },
    {
      "title": "太和末童谣",
      "poem": "犁牛耕御路。白门种小麦。"
    },
    {
      "title": "京口民间谣二首",
      "poem": "黄头小人欲作贼。阿公在城下指缚得。黄头小人欲作乱。赖得金刀作蕃扞。"
    },
    {
      "title": "京口谣",
      "poem": "昔年食白饭。今年食麦麸。天公诛谪汝。教汝捻咙喉。咙喉喝复喝。京口败复败。"
    },
    {
      "title": "同前",
      "poem": "昔年食麦屑。今年食豆。豆不可食。使我枯咙喉"
    },
    {
      "title": "孝武帝太元末京口谣",
      "poem": "黄雌鸡。莫作雄父啼。一旦去毛衣。衣被拉飒栖。"
    },
    {
      "title": "荆州童谣",
      "poem": "芒笼目。绳缚腹。殷当败。桓当复。"
    },
    {
      "title": "洪水谣",
      "poem": "雨若不止。洪水必起。"
    },
    {
      "title": "陇上童谣",
      "poem": "十斗二升沙。谁为王擢家。"
    },
    {
      "title": "苻生时长安谣二首",
      "poem": "东海大鱼化为龙。男便为王女为公。问在何所洛门东。百里望空城。郁郁何青青。瞎儿不知法。仰不见天星。"
    },
    {
      "title": "苻坚时长安谣",
      "poem": "凤凰凤凰止阿房。"
    },
    {
      "title": "苻坚初童谣",
      "poem": "阿坚连牵。三十年。后若欲败时。当在江湖边"
    },
    {
      "title": "苻坚时童谣",
      "poem": "河水清复清。苻诏死新城。"
    },
    {
      "title": "同前",
      "poem": "鱼羊田斗当灭秦。"
    },
    {
      "title": "苻坚时长安谣",
      "poem": "长鞘马鞭击左股。太岁南行当复虏。"
    },
    {
      "title": "凉州为张氏谣",
      "poem": "刘新妇簸米。石新妇吹羖羝。荡涤簸张儿。张儿食之口正披。"
    },
    {
      "title": "长安民谣",
      "poem": "坚入五将山长得。"
    },
    {
      "title": "苻坚国中谣",
      "poem": "谁谓尔坚。石打碎。"
    },
    {
      "title": "朔马谣",
      "poem": "朔马心何悲。念旧中心劳。燕雀何徘徊。意欲还故巢。"
    },
    {
      "title": "燕童谣",
      "poem": "攻北门不克。为云所执。弑之。时义熙二年也。初童谣云云。藁字上有草。下有禾。两头然。则禾草俱尽而成高字。云父名披。小字秃头。三子。而云季也。熙竟为云所灭。）一束藁。两头然。秃头小儿来灭燕。"
    },
    {
      "title": "大风谣",
      "poem": "大风蓬勃扬尘埃。八井三刀卒起来。四海鼎沸中山颓。惟有德人据三台。"
    },
    {
      "title": "安帝元兴初童谣",
      "poem": "草生及马腹。乌啄桓玄目。"
    },
    {
      "title": "同前",
      "poem": "征钟落地桓迸走。"
    },
    {
      "title": "安帝元兴中童谣",
      "poem": "长干巷。巷长干。今年杀郎君。明年斩诸桓。"
    },
    {
      "title": "安帝义熙初童谣",
      "poem": "官家养芦化成荻。芦生不止自成积。"
    },
    {
      "title": "安帝义熙初谣二首",
      "poem": "芦生漫漫竟天半。芦橙橙。逐水流。东风忽如起。那得入石头。"
    },
    {
      "title": "晋世京师谣",
      "poem": "十丈瓦屋八九间。芦作柱。薤作栏。"
    },
    {
      "title": "义熙中童谣",
      "poem": "长有扫帚枢作杷。扫除洛中迎琅琊。"
    },
    {
      "title": "时人为庞世谣",
      "poem": "庞家之巷。车马辚辚。泥丸之日无吊宾。吊宾不来何所因。由性苛克寡所亲。"
    },
    {
      "title": "三峡谣",
      "poem": "朝发黄牛。暮宿黄牛。三朝三暮。黄牛如故。"
    },
    {
      "title": "葛洪引谚",
      "poem": "太华之下。白骨狼藉。"
    },
    {
      "title": "葛洪引谚",
      "poem": "书三写。鱼成鲁帝成虎。"
    },
    {
      "title": "干宝引语",
      "poem": "宗定伯卖鬼。得钱千五百。"
    },
    {
      "title": "时人为习主簿语",
      "poem": "徒三十年看儒书。不如一诣习主簿。"
    },
    {
      "title": "桓温府为郗超王珣语",
      "poem": "髯参军。短主簿。能令公喜。能令公怒。"
    },
    {
      "title": "时人为谢安郗超王坦之语",
      "poem": "大才槃槃。谢安家。江东独步。王文度。盛德日新。郗嘉宾。"
    },
    {
      "title": "时人为郗超王坦之语",
      "poem": "盛德绝伦。郗嘉宾。江东独步。王文度。"
    },
    {
      "title": "同前",
      "poem": "扬州独步。王文度。后来出人。郗嘉宾。"
    },
    {
      "title": "时人为王廙语",
      "poem": "张怀瓘书断曰：王廙。字世将。琅邪临沂人。逸少之叔父。工於草隶飞白。祖述张卫遗法。自过江。右军之前。世将书与荀勖画为明帝师。其飞白志气极古。垂雕鹗之翅羽。类旌旗之卷舒。时人云云云。永昌元年卒。年四十七。王廙飞白。右军之亚。"
    },
    {
      "title": "时人为王珉王珣语",
      "poem": "法护非不佳。僧弥难为兄。"
    },
    {
      "title": "时人为李始语",
      "poem": "欲养老。属太保。"
    },
    {
      "title": "长安为苻坚语",
      "poem": "欲得必存。当举烟。"
    },
    {
      "title": "时人世间梁氏兄弟语",
      "poem": "关东堂堂。二申两房。未若二梁。环文绮章。"
    },
    {
      "title": "祈嘉夜闻人呼语",
      "poem": "祈孔宾。祈孔宾。隐去来。隐去来。修饰人间。甚苦不可谐。所得未毛铢。所丧如山崖。"
    },
    {
      "title": "南燕人为公孙氏语",
      "poem": "欲得侯。事五楼。"
    },
    {
      "title": "西州为鞠氏游氏语",
      "poem": "鞠与游。牛羊不数头。南开朱门。北望青楼。"
    },
    {
      "title": "西州谚",
      "poem": "李尹主敦煌。"
    },
    {
      "title": "释道安引谚",
      "poem": "紫实昧朱。狂斯滥哲。"
    },
    {
      "title": "时人为释道安语",
      "poem": "漆道人。惊四邻。"
    },
    {
      "title": "东山谚",
      "poem": "深量深思。林谈识记。"
    },
    {
      "title": "时人为卑罗语",
      "poem": "卑罗鄙语。慧观才录。都人缮写。纸贵如玉。"
    },
    {
      "title": "王子年引世语",
      "poem": "青雊鸣。时太平。"
    },
    {
      "title": "子夜歌四十二首",
      "poem": "落日出前门。瞻瞩见子度。冶容多姿鬓。芳香已盈路。芳是香所为。冶容不敢当。天不夺人愿。故使侬见郎。宿昔不梳头。丝发被两肩。婉伸郎膝下。何处不可怜。自从别欢来。奁器了不开。头乱不敢理。粉拂生黄衣。崎岖相怨慕。始获风云通。玉林语石阙。悲思两心同。见娘善容媚。愿得结金兰。空织无经纬。求区理自难。始欲识郎时。两心望如一。理丝入残机。何悟不成匹。前丝断缠绵。意欲结交情。春蚕易感化。丝子已复生。今日已欢别。合会在何时。明灯照空局。悠然未有期。自从别郎来。何日不咨嗟。黄蘗郁成林。当奈苦心多。高山种芙蓉。复经黄蘗坞。果得一莲时。流离婴辛苦。朝思出前门。暮思还后渚。语笑向谁道。腹中阴忆汝。揽枕北窗卧。郎来就侬嬉。小喜多唐突。相怜能几时。驻箸不能食。蹇蹇步闱里。投琼著局上。终日走博子。郎为傍人取。负侬非一事。摛门不安横。无复相关意。年少当及时。蹉跎日就老。若不信侬语。但看霜下草。绿揽迮题锦。双裙今复开。已许腰中带。谁共解罗衣。常虑有贰意。欢今果不齐。枯鱼就浊水。长与清流乖。欢愁侬亦惨。郎笑我便喜。不见连理树。异根同条起。感欢初殷勤。叹子后辽落。打金侧玳瑁。外艳里怀薄。别后涕流连。相思情悲满。忆子腹糜烂。肝肠尺寸断。道近不得数。遂致盛寒违。不见东流水。何时复西归。谁能思不歌。谁能饥不食。日冥当户倚。惆怅底不忆。揽裙未结带。约眉出前窗。罗裳易飘飏。小开骂春风。举酒待相劝。酒还杯亦空。愿因微觞会。心感色亦同。夜觉百思缠。忧叹涕流襟。徒怀倾筐情。郎谁明侬心。侬年不及时。其於作乖离。素不知浮萍。转动春风移。夜长不得眠。转侧听更鼓。无故欢相逢。使侬肝肠苦。欢从何处来。端然有忧色。三唤不一应。有何比松柏。念爱情慊慊。倾倒无所惜。重帘持自鄣。谁知许厚薄。气清明月朗。夜与君共嬉。郎歌妙意曲。侬亦吐芳词。惊风急素柯。白日渐微濛。郎怀幽闺性。侬亦恃春容。夜长不得眠。明月何灼灼。想闻散唤声。虚应空中诺。人各既畴匹。我志独乖违。风吹冬帘起。许时寒薄飞。我念欢的的。子行由豫情。雾露隐芙蓉。见莲不分明。侬作北辰星。千年无转移。欢行白日心。朝东暮还西。怜欢好情怀。移居作乡里。桐树生门前。出入见梧子。遣信欢不来。自往复不出。金桐作芙蓉。莲子何能实。初时非不密。其后日不如。回头批栉脱。转觉薄志疏。寝食不相忘。同坐复俱起。玉藕金芙蓉。无称我莲子。恃爱如欲进。含羞未肯前。朱口发艳歌。玉指弄娇弦。朝日照绮钱。光风动纨素。巧笑倩两犀。美目扬双蛾。"
    },
    {
      "title": "春歌二十首",
      "poem": "春风动春心。流目瞩山林。山林多奇采。阳鸟吐清音。绿荑带长路。丹椒重紫荆。流吹出郊外。共欢弄春英。光风流月初。新林锦花舒。情人戏春月。窈窕曳罗裾。妖冶颜荡骀。景色复多媚。温风入南牖。织妇怀春意。碧楼冥初月。罗绮垂新风。含春未及歌。桂酒发清容。杜鹃竹里鸣。梅花落满道。燕女游春月。罗裳曳芳草。朱光照绿苑。丹华粲罗星。那能闺中绣。独无怀春情。鲜云媚朱景。芳风散林花。佳人步春苑。绣带飞纷葩。罗裳迮红袖。玉钗明月珰。冶游步春露。艳觅同心郎。春林花多媚。春鸟意多哀。春风复多情。吹我罗裳开。新燕弄初调。杜鹃竞晨鸣。画眉忘注口。游步散春情。梅花落已尽。柳花随风散。叹我当春年。无人相要唤。昔别雁集渚。今还燕巢梁。敢辞岁月久。但使逢春阳。春园花就黄。阳池水方渌。酌酒初满杯。调弦始成曲。娉婷扬袖舞。阿那曲身轻。照灼兰光在。容冶春风生。阿那曜姿舞。逶迤唱新歌。翠衣发华洛。回情一见过。明月照桂林。初花锦绣色。谁能不相思。独在机中织。崎岖与时竞。不复自顾虑。春风振荣林。常恐华落去。思见春花月。含笑当道路。逢侬多欲擿。可怜持自娱。自从别欢后。叹昔不绝响。黄蘗向春生。苦心随日长。"
    },
    {
      "title": "夏歌二十首",
      "poem": "高堂不作壁。招取四面风。吹欢罗裳开。动侬含笑容。反覆华簟上。屏帐了不施。郎君未可前。待我整容仪。开春初无欢。秋冬更增凄。共戏炎暑月。还觉两情谐。春别犹春恋。夏还情更久。罗帐为谁褰。双枕何时有。叠扇放床上。企想远风来。轻袖拂华妆。窈窕登高台。含桃已中食。郎赠合欢扇。深感同心意。兰室期相见。田蚕事已毕。思妇犹苦身。当暑理絺服。持寄与行人。朝登凉台上。夕宿兰池里。乘风采芙蓉。夜夜得莲子。暑盛静无风。夏云薄暮起。携手密叶下。浮瓜沈朱李。郁蒸仲暑月。长啸北湖边。芙蓉始结叶。抛艳未成莲。适见载青幡。三春已复倾。林鹊改初调。林中夏蝉鸣。春桃初发红。惜色恐侬擿。朱夏花落去。谁复相寻觅。昔别春风起。今还夏云浮。路遥日月促。非是我淹留。青荷盖渌水。芙蓉葩红鲜。郎见欲采我。我心欲怀莲。四周芙蓉池。朱堂敞无壁。珍簟镂玉床。缱绻任怀适。赫赫盛阳月。无侬不握扇。窈窕瑶台女。冶游戏凉殿。春倾桑叶尽。夏开蚕务毕。昼夜理机丝。知欲早成匹。情知三夏热。今日偏独甚。香巾拂玉席。共郎登楼寝。轻衣不重彩。飚风故不凉。三伏何时过。许侬红粉妆。盛暑非游节。百虑相缠绵。泛舟芙蓉湖。散思莲子间。"
    },
    {
      "title": "秋歌十八首",
      "poem": "风清觉时凉。明月天色高。佳人理寒服。万结砧杵劳。清露凝如玉。凉风中夜发。情人不还卧。冶游步明月。鸿雁搴南去。乳燕指北飞。征人难为思。愿逐秋风归。开窗秋月光。灭烛解罗裳。含笑帷幌里。举体兰蕙香。适忆三阳初。今已九秋暮。追逐泰始乐。不觉华年度。飘飘初秋夕。明月耀秋辉。握腕同游戏。庭含媚素归。秋夜凉风起。天高星月明。兰房竞妆饰。绮帐待双情。凉风开窗寝。斜月垂光照。中宵无人语。罗幌有双笑。金风扇素节。玉露凝成霜。登高去来雁。惆怅客心伤。草木不常荣。憔悴为秋霜。今遇泰始世。年逢九春阳。自从别欢来。何日不相思。常恐秋叶零。无复莲条时。掘作九州池。尽是大宅里。处处种芙蓉。婉转得莲子。初寒八九月。独缠自络丝。寒衣尚未了。郎唤侬底为。秋爱两两雁。春感双双燕。兰鹰接野鸡。雉落谁当见。仰头看桐树。桐花特可怜。愿天无霜雪。梧子解千年。白露朝夕生。秋风凄长夜。忆郎须寒服。乘月捣白素。秋风入窗里。罗帐起飘飏。仰头看明月。寄情千里光。别在三阳初。望远九秋暮。恶见东流水。终年不西顾。"
    },
    {
      "title": "冬歌十七首",
      "poem": "渊冰厚三尺。素雪覆千里。我心如松柏。君情复何似。途涩无人行。冒寒往相觅。若不信侬时。但看雪上迹。寒鸟依高树。枯林鸣悲风。为欢憔悴尽。那得好颜容。夜半冒霜来。见我辄怨唱。怀冰暗中倚。已寒不蒙亮。蹑履步荒林。萧索悲人情。一唱泰始乐。枯草衔花生。昔别春草绿。今还墀雪盈。谁知相思老。玄鬓白发生。寒云浮天凝。积雪冰川波。连山结玉严。修庭振琼柯。炭垆却夜寒。重袍坐叠褥。与郎对华榻。弦歌秉兰烛。天寒岁欲暮。朔风舞飞雪。怀人重衾寝。故有三夏热。冬林叶落尽。逢春已复曜。葵藿生谷底。倾心不蒙照。朔风洒霰雨。绿池莲水结。愿欢攘皓腕。共弄初落雪。严霜白草木。寒风昼夜起。感时为欢叹。霜鬓不可视。何处结同心。西陵柏树下。晃荡无四壁。严霜冻杀我。白雪停阴冈。丹华耀阳林。何必丝与竹。山水有清音。未尝经辛苦。无故强相矜。欲知千里寒。但看井水冰。果欲结金兰。但看松柏林。经霜不堕地。岁寒无异心。适见三阳日。寒蝉已复鸣。感时为欢叹。白发绿鬓生。"
    },
    {
      "title": "大子夜歌二首",
      "poem": "歌谣数百种。子夜最可怜。慷慨吐清音。明转出天然。丝竹发歌响。假器扬清音。不知歌谣妙。声势出口心。"
    },
    {
      "title": "子夜警歌二首",
      "poem": "镂椀传绿酒。雕炉薰紫烟。谁知苦寒调。共作白雪弦。恃爱如欲进。含羞出不前。朱口发艳歌。玉指弄娇弦。"
    },
    {
      "title": "子夜变歌三首",
      "poem": "人传欢负情。我自未尝见。三更开门去。始知子夜变。岁月如流迈。春尽秋已至。荧荧条上花。零落何乃驶。岁月如流迈。行已及素秋。蟋蟀吟堂前。惆怅使侬愁。"
    },
    {
      "title": "上声歌八首",
      "poem": "侬本是萧草。持作兰桂名。芬芳顿交盛。感郎为上声。郎作上声曲。柱促使弦哀。譬如秋风急。触遇伤侬怀。初歌子夜曲。改调促鸣筝。四座暂寂静。听我歌上声。三鼓染乌头。闻鼓白门里。揽裳抱履走。保冥不轻纪。三月寒暖适。杨柳可藏雀。未言涕交零。如何见君隔。新衫绣两裆。迮著罗裙里。行步动微尘。罗裙随风起。裲裆与郎著。反绣持贮里。汗汗莫溅浣。持许相存在。春月何太。生裙迮罗袜。暧暧日欲冥。从侬门前过。"
    },
    {
      "title": "欢闻歌",
      "poem": "遥遥天无柱。流漂萍无根。单身如荧火。持底报郎恩。"
    },
    {
      "title": "欢闻变歌六首",
      "poem": "金瓦九重墙。玉壁珊瑚柱。中夜来相寻。唤欢闻不顾。欢来不徐徐。阳窗都锐户。耶尚未眠。肝心如椎橹。张罾不得鱼。不橹罾空归。君非鸬鹚鸟。底为守空池。刻木作班鹪。有翅不能飞。摇著帆樯上。望见千里矶。锲臂饮清血。牛羊持祭天。没命成灰土。终不罢相怜。驶风何曜曜。帆上牛渚矶。帆作繖子张。船如侣马驰。"
    },
    {
      "title": "前溪歌七首",
      "poem": "忧思出门倚。逢郎前溪度。莫作流水心。引新都舍故。为家不凿井。担瓶下前溪。开穿乱漫下。但闻林鸟啼。逍遥独桑头。北望东武亭。黄瓜被山侧。春风感郎情。黄葛生烂熳。谁能断葛根。宁断娇儿乳。不断郎殷勤。黄葛结蒙笼。生在洛溪边。花落逐水去。何当顺流还。还亦不复鲜。逍遥独桑头。东北广无亲。黄瓜是小草。春风何足叹。忆汝涕交零。前溪沧浪映。通波澄渌清。声弦传不绝。千载寄汝名。永兴天地并。"
    },
    {
      "title": "阿子歌三首",
      "poem": "阿子复阿子。念汝好颜容。风流世希有。窈窕无人双。春月故鸭啼。独雄颠倒落。工知悦弦死。故来相寻博。野田草欲尽。东流水又暴。念我双飞凫。饥渴常不饱。"
    },
    {
      "title": "团扇郎六首",
      "poem": "七宝画团扇。灿烂明月光。饷郎却暄暑。相忆莫相忘。青青林中竹。可作白团扇。动摇郎玉手。因风托方便。犊车薄不乘。步行耀玉颜。逢侬都共语。起欲著夜半。团扇薄不摇。窈窕摇蒲葵。相怜中道罢。定是阿谁非。御路薄不行。窈窕决横塘。团扇鄣白日。面作芙蓉光。白练薄不著。趣欲著锦衣。异色都言好。清白为谁施。"
    },
    {
      "title": "同前",
      "poem": "团扇复团扇。诗许自遮面。憔悴无复理。羞与郎相见。"
    },
    {
      "title": "七日夜女郎歌九首",
      "poem": "三春怨离泣。九秋欣期歌。驾鸾行日时。月明济长河。长河起秋云。汉渚风凉发。含欣出霄路。可笑向明月。金风起汉曲。素月明河边。七章未成匹。飞燕起长川。春离隔寒暑。明秋暂一会。两叹别日长。双情苦饥渴。婉娈不终夕。一别周年期。桑蚕不作茧。昼夜长悬丝。灵匹怨离处。索居隔长河。玄云不应雷。是侬啼叹歌。振玉下金阶。拭眼瞩星兰。惆怅登云轺。悲恨两情殚。风骖不驾缨。翼人立中庭。箫管且停吹。展我叙离情。紫霞烟翠盖。斜月照绮窗。衔悲握离袂。易尔还年容。"
    },
    {
      "title": "长史变歌三首",
      "poem": "出侬吴昌门。清水绿碧色。徘徊戎马间。求罢不能得。日和狂风扇。心故清白节。朱门前世荣。千载表忠烈。朱桂结贞根。芬芳溢帝庭。陵霜不改色。枝叶永流荣。"
    },
    {
      "title": "黄生曲三首",
      "poem": "黄生无诚信。冥强将侬期。通夕出门望。至晚竟不来。崔子信桑条。馁去多馁还。为欢复摧折。命生丝发间。松柏叶青倩。石榴花葳蕤。迮置前后事。欢今定怜谁。"
    },
    {
      "title": "黄鹄曲四首",
      "poem": "黄鹄参天飞。半道郁徘徊。腹中车轮转。君知思忆谁。黄鹄参天飞。半道还哀鸣。三年失群侣。生离伤人情。黄鹄参天飞。凝翮争风回。高翔入率阙。时复乘云颓。黄鹄参天飞。半道还后渚。欲飞复不飞。悲鸣觅群侣。"
    },
    {
      "title": "桃叶歌三首",
      "poem": "桃叶映红枝。无风自婀娜。春花映何限。感郎独采我桃叶复桃叶。桃树连桃根。相怜两乐事。独使我殷勤。桃叶复桃叶。渡江不用楫。但渡无所苦。我自来迎接。"
    },
    {
      "title": "同前",
      "poem": "桃叶复桃叶。渡江不待橹。风波了无常。没命江南渡。"
    },
    {
      "title": "长乐佳七首",
      "poem": "小庭春映日。四角佩琳琅。玉枕龙须席。郎瞑首何当。雎鸠不集林。体洁好清流。贞节曜奇世。长乐戏汀洲。鸳鸯翻碧树。皆以戏兰渚。寝食不相离。长莫过时许。比翼交颈游。千载不相离。偕情欣欢念。长乐佳。欲知长乐佳。中陵罗淑女。媚兰双情谐。欲知长乐佳。中陵罗雎鸠。美死两心齐。欲知长乐佳。中陵罗背林。前溪长相随。"
    },
    {
      "title": "同前",
      "poem": "红罗复斗帐。四角垂珠珰。玉枕龙须席。郎眠何处床。"
    },
    {
      "title": "欢好曲三首",
      "poem": "淑女总角时。唤作小姑子。容艳初春花。人见谁不爱。窈窕上头欢。那得及破瓜。但看脱叶莲。何如芙蓉花。逶迤总角年。华艳星间月。遥见情倾处。不觉喉中哕。"
    },
    {
      "title": "懊侬歌十四首",
      "poem": "丝布涩难缝。令侬十指穿。黄牛细犊车。游戏出孟津。江中白布帆。乌布礼中帷。潭如陌上鼓。许是侬欢归。江陵去扬州。三千三百里。已行一千三。所有二千在。寡妇哭城颓。此情非虚假。相乐不相得。抱恨黄泉下。内心百际起。外形空殷勤。既就颓城感。敢言浮花言。我与欢相怜。约誓底言者。常叹负情人。郎今果成诈。我有一所欢。安在深阖里。桐树不结花。何有得梧子。长樯铁鹿子。布帆阿那起。诧侬安在间。一去三千里。暂薄牛渚矶。欢不下延板。水深沾侬衣。白黑何在浣。爱子好情怀。倾家料理乱。揽裳未结带。落托行人断。月落天欲曙。能得几时眠。凄凄下床去。侬病不能言。发乱谁料理。托侬言相思。还君华艳去。催送实情来。山头草。欢少四面风。趋使侬颠倒。懊恼奈何许。夜闻家中论。不得侬与汝。"
    },
    {
      "title": "宿阿曲",
      "poem": "苏林开天门。赵尊闭地户。神灵亦道同。真官今来下。"
    },
    {
      "title": "道君曲",
      "poem": "中庭有树自语。梧桐推枝布叶"
    },
    {
      "title": "圣郎曲",
      "poem": "左亦不佯佯。右亦不翼翼。仙人在郎傍。玉女在郎侧。酒无沙糖味。为他通颜色。"
    },
    {
      "title": "娇女诗",
      "poem": "北游临河海。遥望中菰菱。芙蓉发盛华。渌水清且澄。弦歌奏声节。仿佛有馀音。蹀躞越桥上。河水东西流。上有神仙居。下有西流鱼。行不独自去。三三两两俱。"
    },
    {
      "title": "白石郎曲",
      "poem": "白石郎。临江居。前导江伯后从鱼。积石如玉。列松如翠。郎艳得绝。世无其二。"
    },
    {
      "title": "青溪小姑曲",
      "poem": "开门白水。侧近桥梁。小姑所居。独处无郎。"
    },
    {
      "title": "湖就姑曲",
      "poem": "赤山湖就头。孟阳二三月。绿蔽贲荇薮。湖就赤山矶。大姑大湖东。仲姑居湖西。"
    },
    {
      "title": "姑恩曲",
      "poem": "明姑遵八风。蕃谒云日中。前导陆离兽后从。朱鸟麟凤凰。苕苕山头柏。冬夏叶不衰。独当被天恩。枝叶华葳蕤。"
    },
    {
      "title": "采莲童曲",
      "poem": "泛舟采菱叶。过摘芙蓉花。扣楫命童侣。齐声采莲歌。东湖扶菰童。西湖采菱芰。不持歌作乐。为持解愁思。"
    },
    {
      "title": "明下童曲",
      "poem": "走马上前阪。石子弹马蹄。不惜弹马蹄。但惜马上儿。陈孔骄赭白。陆郎乘班骓。徘徊射堂头。望门不欲归。"
    },
    {
      "title": "同生曲",
      "poem": "人生不满百。常抱千岁忧。早知人命促。秉烛夜行游。岁月如流迈。行已及素秋。蟋蟀鸣空堂。感怅令人忧。"
    },
    {
      "title": "三洲歌",
      "poem": "送欢板桥湾。相待三山头。遥见千幅帆。知是逐风流。风流不暂停。三山隐行舟。愿作比目鱼。随欢千里游。湘东醽醁酒。广州龙头铛。玉樽金镂椀。与郎双杯行。"
    },
    {
      "title": "采桑度",
      "poem": "蚕生春三月。春桑正含绿。女儿采春桑。歌吹当春曲。冶游采桑女。尽有芳春色。姿容应春媚。粉黛不加饰。系条采春桑。采叶何纷纷。采桑不装钩。牵坏紫罗裙。语欢稍养蚕。一头养百塸。奈当黑瘦尽。桑叶常不周。春月采桑时。林下与欢俱。养蚕不满晨。那得罗绣褚。采桑盛阳月。绿叶何翩翩。攀条上树表。牵坏紫罗裙。伪蚕化作茧。烂熳不成丝。徒劳无所获。养蚕持底为。"
    },
    {
      "title": "江陵乐",
      "poem": "不复蹋踶人。踶地地欲穿。盆隘欢绳断。蹋坏绛罗裙。不复出场戏。踶场生青草。试作两三回。踶场方就好。阳春二三月。相将蹋百草。逢人驻上看。扬声皆言好。暂出后园看。见花多忆子。乌鸟双双飞。侬欢今何在。"
    },
    {
      "title": "青阳度",
      "poem": "隐机倚不织。寻得烂熳丝。成匹郎莫断。忆侬经绞时。碧玉捣衣砧。七宝金莲杵。高举徐徐下。轻捣只为汝。青荷盖绿水。芙蓉披红鲜。下有并根藕。上生并头莲。"
    },
    {
      "title": "青骢白马",
      "poem": "青骢白马紫丝缰，可怜石桥根柏梁。汝忽千里去无常，愿得到头还故乡。系马可怜著长松，游戏徘徊五湖中。借问湖中采菱妇，莲子青荷可得否。可怜白马高缠騣，著地踯躅多徘徊。问君可怜六萌车，迎取窈窕西曲娘。问君可怜下都去，何得见君复西归。齐唱可怜使人惑，昼夜怀欢何时忘。"
    },
    {
      "title": "安东平五曲",
      "poem": "凄凄烈烈。北风为雪。船道不通。步道断绝。吴中细布。阔幅长度。我有一端。与郎袴。微物虽轻。拙手所作。馀有三丈。为郎别厝。制为轻巾。以奉故人。不持作好。与郎拭尘。东平刘生。复感人情。与郎相知。当解千龄。"
    },
    {
      "title": "女儿子",
      "poem": "巴东三峡猿鸣悲。夜鸣三声泪沾衣。我欲上蜀蜀水难。蹋蹀珂头腰环环。"
    },
    {
      "title": "来罗",
      "poem": "郁金黄花标。下有同心草。草生日已长。人生日就老。君子防示然。莫近嫌疑边。瓜田不蹑履。李下不正冠。故人何怨新。切少必求多。此事何足道。听我歌来罗。白头不忍死。心愁皆敖然。游戏泰始世。一日当千年。"
    },
    {
      "title": "那呵滩",
      "poem": "我去只如还。终不在道边。我若在道边。良信寄书还。沿江引百丈。一濡多一艇。水上郎担篙。何时至江陵。江陵三千三。何足特作远。书疏数知闻。莫令信使断。闻欢下扬州。相送江津湾。愿得篙橹折。交郎到头还。篙折当更觅。橹折当更安。各自是官人。那得到头还。百思缠中心。憔悴为所欢。与子结终始。折约在金兰。"
    },
    {
      "title": "孟珠",
      "poem": "人言孟珠富。信实金满堂。龙头衔九花。玉钗明月珰。阳春二三月。草与水同色。攀条摘香花。言是欢气息。"
    },
    {
      "title": "同前",
      "poem": "人言春复著。我言未渠央。暂出后湖看。蒲菰如许长。扬州石榴花。摘插双襟中。葳蕤当忆我。莫持艳他侬。阳春二三月。草与水同色。道逢游冶郎。恨不早相识。望欢四五年。实情将懊恼。愿得无人处。回身与郎抱。阳春二三月。正是养蚕时。那得不相怨。其再许侬来。将欢期三更。合冥欢如何。走马放苍鹰。飞驰赴郎期。适闻梅作花。花落已成子。杜鹃绕林啼。思从心下起。可怜景阳山。苕苕百尺楼。上有明天子。麟凤戏中州。"
    },
    {
      "title": "翳乐",
      "poem": "人生欢爱时。少年新得意。一旦不相见。辄作烦冤思。"
    },
    {
      "title": "同前",
      "poem": "阳春二三月。相将舞翳乐。曲曲随时变。持许艳郎目。人言扬州乐。扬州信自乐。总角诸少年。歌舞自相逐。"
    },
    {
      "title": "正月歌",
      "poem": "春风尚萧条。去故来如新。苦心非一朝。折杨柳。愁思满腹中。历乱不可数。"
    },
    {
      "title": "二月歌",
      "poem": "翩翩乌入乡。道逢双燕飞。劳君看三阳。折杨柳。寄言语侬欢。寻还不复久。"
    },
    {
      "title": "三月歌",
      "poem": "泛舟临曲池。仰头看春花。杜鹃纬林啼。折杨柳。双下俱徘徊。我与欢共取。"
    },
    {
      "title": "四月歌",
      "poem": "芙蓉始怀莲。何处觅同心。俱生世尊前。折杨柳。捻香散名花。志得长相取。"
    },
    {
      "title": "五月歌",
      "poem": "菰生四五尺。素身为谁珍。盛年将可惜。折杨柳。作得九子粽。思想劳欢手。"
    },
    {
      "title": "六月歌",
      "poem": "三伏热如火。笼窗开北牖。与郎对榻坐。折杨柳。同塸贮蜜浆。不用水洗溴。"
    },
    {
      "title": "七月歌",
      "poem": "织女游河边。牵牛顾自叹。一会复周年。折杨柳。揽结长命草。同心不相负。"
    },
    {
      "title": "八月歌",
      "poem": "迎欢裁衣裳。日月如流水。白露凝庭霜。折杨柳。夜闻捣衣声。窈窕谁家妇。"
    },
    {
      "title": "九月歌",
      "poem": "甘菊吐黄花。非无杯觞用。当奈许寒何。折杨柳。授欢罗衣裳。含笑言不取。"
    },
    {
      "title": "十月歌",
      "poem": "大树转萧索。天阴不作雨。严霜半夜落。折杨柳。林中与松柏。岁寒不相负。"
    },
    {
      "title": "十一月歌",
      "poem": "素雪任风流。树木转枯悴。松柏无所忧。折杨柳。寒衣履薄冰。欢讵知侬否。"
    },
    {
      "title": "十二月歌",
      "poem": "天寒岁欲暮。春秋及冬夏。苦心停欲度。折杨柳。沉乱枕席间。缠绵不觉久。"
    },
    {
      "title": "闰月歌",
      "poem": "成闰暑与寒。春秋补小月。念子时无间。折杨柳。阴阳推我去。那得有定主。"
    },
    {
      "title": "西洲曲",
      "poem": "忆梅下西洲。折梅寄江北。单衫杏子红。双鬓鸦雏色。西洲在何处。两桨桥头渡。日暮伯劳飞。风吹乌臼树。树下即门前。门中露翠钿。开门郎不至。出门上采红莲。采莲南塘秋。莲花过人头。低头弄莲子。莲子青如水。置莲怀袖中。莲心彻底红。忆郎郎不至。仰首望飞鸿。鸿飞满西洲。望郎上青楼。楼高望不见。尽日栏干头。栏干十二曲。垂手明如玉。卷帘天自高。海水摇空绿。海水梦悠悠。君愁我亦愁。南风知我意。吹梦到西洲。"
    },
    {
      "title": "长干曲",
      "poem": "逆流故相邀。菱舟不怕摇。妾家杨子住。便弄广陵潮。"
    },
    {
      "title": "休洗红二首",
      "poem": "休洗红。洗多红色淡。不惜故缝衣。记得初按茜。人寿百年能几何。后来新妇今为婆。休洗红。洗我红在水。新红裁作衣。旧红番作里。回黄转绿无定期。世事返复君所知。"
    },
    {
      "title": "邯郸歌",
      "poem": "回顾灞陵上。北指邯郸道。短衣妾不伤。南山为君老。"
    },
    {
      "title": "杂诗",
      "poem": "玉钗色未分。衫轻似露腕。举袖欲障羞。回持理发乱。"
    },
    {
      "title": "吴趋行",
      "poem": "蠒满盖重帘。唯有远相思。藕叶清朝钏。何见早归时。"
    },
    {
      "title": "曲池歌",
      "poem": "曲池何淡澹。芙蓉蔽清源。荣华盛壮时。见者谁不欢。一朝光采落。见者不回颜。"
    },
    {
      "title": "晋江左宗庙歌十三首",
      "poem": "曹毗"
    },
    {
      "title": "歌高祖宣皇帝",
      "poem": "於赫高祖。德协灵符。应运扰乱。厘整天衢。勋格宇宙。化动八区。肃以典刑。陶以玄珠。神石吐瑞。灵芝自敷。肇基天命。道均唐虞。"
    },
    {
      "title": "歌世宗景皇帝",
      "poem": "景皇承运。纂隆洪绪。皇维重抗。天晖再举。蠢矣二寇。扰我扬楚。乃整元戎。以膏齐斧。亹亹神算。赫赫王旅。鲸鲵既平。功冠帝宇。"
    },
    {
      "title": "歌太祖文皇帝",
      "poem": "太祖齐圣。王猷诞融。仁教四塞。天基累崇。皇室多难。严清紫宫。威厉秋霜。惠过春风。平蜀夷楚。以文以戎。奄有参墟。声流无穷。"
    },
    {
      "title": "歌世祖武皇帝",
      "poem": "於穆武皇。允龚钦明。应期登禅。龙飞紫庭。百揆时序。听断以情。殊域既宾。伪吴亦平。晨流甘露。宵暎朗星。野有击壤。路垂颂声。"
    },
    {
      "title": "歌中宗元皇帝",
      "poem": "运屯百六。天罗解贯。元皇勃兴。网罗江汉。仰齐七政。俯平祸乱。化若风行。泽犹雨散。沦光更耀。金辉复焕。德冠千载。蔚有馀粲。"
    },
    {
      "title": "歌肃宗明皇帝",
      "poem": "明明肃祖。阐弘帝祚。英风夙发。清晖载路。奸逆纵忒。罔式皇度。躬振朱旗。遂豁天步。宏猷渊塞。高罗云布。品物咸宁。洪基永固。"
    },
    {
      "title": "歌显宗成皇帝",
      "poem": "於休显宗。道泽玄播。式宣德音。畅物以和。迈德蹈仁。匪礼弗过。敷以纯风。濯以清波。连理映阜。鸣凤栖柯。同规放勋。义盖山河。"
    },
    {
      "title": "歌康皇帝",
      "poem": "康皇穆穆。仰嗣洪德。为而不宰。雅音四塞。闲邪以诚。镇物以默。威静区宇。道宣邦国。"
    },
    {
      "title": "歌孝宗穆皇帝",
      "poem": "孝宗夙哲。休音允臧。如彼晨离。曜景扶桑。垂训华幄。流润八荒。幽赞玄妙。爰该典章。西平僣蜀。北静旧疆。高猷远畅。朝有遗芳。"
    },
    {
      "title": "歌哀皇帝",
      "poem": "於穆哀皇。圣心虚远。雅好玄古。大庭是践。道尚无为。治存易简。化若风行。民犹草偃。虽曰登遐。徽音弥阐。愔愔云韶。尽美尽善。"
    },
    {
      "title": "歌太宗简文皇帝",
      "poem": "王珣皇矣简文。於昭于天。灵明若神。周淡如渊。冲应其来。实与其迁。亹亹心化。日用不言。易而有亲。简而可传。观流弥远。求本逾玄。"
    },
    {
      "title": "歌烈宗孝武皇帝",
      "poem": "王珣天鉴有晋。钦哉烈宗。同规文考。玄默允龚。威而不猛。约而能通。神钲一震。九域来同。道积淮海。雅颂自东。气陶淳露。化协时雍。"
    },
    {
      "title": "四时祠祀歌",
      "poem": "曹毗肃肃清庙。巍巍圣功。万国来宾。礼仪有容。钟鼓振。金石熙。宣兆祚。武开基。神斯乐兮。理管弦。有来斯和。说功德。神斯乐兮。洋洋玄化。润被九壤。民无不悦。道无不往。礼有仪。乐有式。咏九功。永无极。神斯乐兮。  ◎释氏"
    },
    {
      "title": "时人为檀道济歌",
      "poem": "可怜白浮鸠。枉杀檀江州。"
    },
    {
      "title": "时人为檀道济歌",
      "poem": "生人作死别。荼毒当奈何。"
    },
    {
      "title": "读曲歌",
      "poem": "死罪刘领军。误杀刘第四。"
    },
    {
      "title": "刘敬叔引诗",
      "poem": "鸡山别飞响。雉涧和清音。"
    },
    {
      "title": "民间为谢灵运谣",
      "poem": "四人挈衣裙。三人捉坐席。"
    },
    {
      "title": "元嘉中魏地童谣",
      "poem": "轺车北来如穿雉。不意虏马饮江水。虏主北归石济死。虏欲渡江天不徙。"
    },
    {
      "title": "臧质引童谣",
      "poem": "虏马渡江水。佛狸死卯年。"
    },
    {
      "title": "元嘉末童谣",
      "poem": "钱唐出天子。"
    },
    {
      "title": "民间为奚显度谣",
      "poem": "宁得建康压额。不能受奚度拍。"
    },
    {
      "title": "泰始中童谣",
      "poem": "东城出天子。"
    },
    {
      "title": "永光初谣言",
      "poem": "湘州出天子。"
    },
    {
      "title": "元徽中童谣",
      "poem": "襄阳白铜蹄。郎杀荆州儿。"
    },
    {
      "title": "东阳为释慧约谣",
      "poem": "少达妙理娄居士。"
    },
    {
      "title": "时人为刘劭刘骏语",
      "poem": "遥望建康城。江水逆流萦。前见子杀父。后见弟杀兄。"
    },
    {
      "title": "麦城俗谚",
      "poem": "东驴西磨。麦城自破。"
    },
    {
      "title": "颜延之引谚",
      "poem": "富则盛。贫则病。"
    },
    {
      "title": "清溪谚",
      "poem": "扬州青。是鬼营。"
    },
    {
      "title": "释慧通引谚",
      "poem": "指南为北。自谓不惑。指西为东。自谓不蒙。"
    },
    {
      "title": "时人为丁旿语",
      "poem": "勿跋扈。付丁旿。"
    },
    {
      "title": "南豫州军士为王玄谟宗越语",
      "poem": "宁作五年徒。不逢王玄谟。玄谟犹尚可。宗越更杀我。"
    },
    {
      "title": "鼓山俗语",
      "poem": "南彭北鼓。相去十五。"
    },
    {
      "title": "京邑为何勖孟灵休语",
      "poem": "安成食。临汝饰。"
    },
    {
      "title": "时人为王延之王僧虔语",
      "poem": "二王居平。不送不迎。"
    },
    {
      "title": "京师为东安斗场二寺僧语",
      "poem": "斗场禅师窟。东安谈义林。"
    },
    {
      "title": "时人为胡母颢语",
      "poem": "禾绢闭眼诺。胡母大张橐。"
    },
    {
      "title": "百姓为袁粲褚彦回语",
      "poem": "可怜石头城。宁为袁粲死。不作褚渊生。"
    },
    {
      "title": "齐宋以来民间语",
      "poem": "扰攘建武上。"
    },
    {
      "title": "时人评八僧语",
      "poem": "生睿发天真。严观洼流得。慧义彭亨进。寇渊千默塞。"
    },
    {
      "title": "时人为释道经慧静语",
      "poem": "洛下长大耳。东阿黑如墨。有问无不酬。有酬无不塞。"
    },
    {
      "title": "碧玉歌三首",
      "poem": "碧玉破瓜时。郎为情颠倒。芙蓉陵霜荣。秋容故尚好。碧玉小家女。不敢攀贵德。感郎千金意。惭无倾城色。碧玉小家女。不敢贵德攀。感郎意气重。遂得结金兰。"
    },
    {
      "title": "华山畿二十五首",
      "poem": "华山畿。君既为侬死。独活为谁施。欢若见怜时。棺木为侬开。闻欢大养蚕。定得几许丝。所得何足言。奈何黑瘦为。夜相思。投壶不得箭。忆欢作娇时。开门枕水渚。三刀治一鱼。历乱伤杀汝。未敢便相许。夜闻侬家论。不持侬与汝。懊恼不堪止。上床解要绳。自经屏风里。啼者曙。泪落枕将浮。身沉被流去。将懊恼。石阙昼夜题。碑泪常不燥。别后常相思。顿书千丈阙。题碑无罢时。奈何许。所欢不在间。娇笑向谁绪。隔津欢。牵牛语织女。离泪溢河汉。啼相忆。泪如漏刻水。昼夜流不息。著处多遇罗。的的往年少。艳情何能多。无故相然我。路绝行人断。夜夜故望汝。一坐复一起。黄昏人定后。许时不来已。摩可浓。巷巷相罗截。终当不置汝。不能久长离。中夜忆欢时。抱被空中啼。腹中如汤灌。肝肠寸寸断。教侬底聊赖。相送劳劳渚。长江不应满。是侬泪成许。奈何许。天下人何限。慊慊只为汝。郎情难可道。欢行豆挟心。见荻多欲绕。松上萝。愿君如行云。时时见经过。夜相思。风吹窗帘动。言是所欢来。长鸣鸡。谁知侬念汝。独向空中啼。腹中如乱丝。愦愦适得去。愁毒已复来。"
    },
    {
      "title": "读曲歌八十九首",
      "poem": "花钗芙蓉髻。双鬓如浮云。春风不知著。好来动罗裙。念子情难有。已恶动罗裙。斩侬入怀不。红蓝与芙蓉。我色与欢敌。莫案石榴花。历乱听侬摘。千叶红芙蓉。照灼绿水边。馀花任郎摘。慎莫罢侬连。思欢久。不爱独枝莲。只惜同心藕。打坏木栖床。谁能坐相思。三更书石阙。忆子夜啼碑。奈何不可言。朝看莫牛迹。知是宿蹄痕。娑拖何处归。道逢播掿郎。口朱脱去尽。花钗复低昂。所欢子。莲从胸上度。刺忆庭欲死。揽裳踱。跣把丝织履。故交白足露。上知所。所欢不见怜。憎状从前度。思难忍。络罂语犹壶。倒写侬顿尽。上树摘桐花。何悟枝枯燥。迢迢空中落。遂为梧子道。桐花特可怜。愿天无霜雪。梧子解千年。柳树得春风。一低复一昂。谁能空相忆。独眠度三阳。折杨柳。百鸟园林啼。道欢不离口。縠衫两袖裂。花钗鬓边低。何处分别归。西上古馀啼。所欢子。不与他人别。啼是忆郎耳。披被树明灯。独思谁能忍。欲知长寒夜。兰灯倾壶尽。坐起叹汝好。愿他甘丛香。倾筐入怀抱。通发不可料。憔悴为谁睹。欲知相忆时。但看裙带缓几许。忆欢不能食。徘徊三路间。因风觅消息。朝日光景开。从君良燕游。愿如卜者策。长与千岁龟。所欢子。问春花可怜。括插袮裆里。芳萱初生时。知是无忧草。双眉画未成。那能就郎抱。百花鲜。谁能怀春日。独入罗帐眠。闻欢得新侬。四支懊如垂。鸟散放行路。井中百翅不能飞。怜欢敢唤名。念欢不呼字。连唤欢复欢。两誓不相弃。奈何许。石阙生口中。衔碑不得语。白门前。乌帽白帽来。白帽郎是侬。良不知乌帽郎是谁。初阳正二月。草木郁青青。蹑履步前园。时物感人情。青幡起御路。绿柳荫驰道。欢赠玉树筝。侬送千金宝。桃花落已尽。秋思犹未央。春风难期信。托情明月光。计约黄昏后。人断犹未来。闻欢开方局。已复将谁期。自从别郎后。卧宿头不举。飞龙落药店。骨出只为汝。日光没已尽。宿鸟纵横飞。徙倚望行云。躞蹀待郎归。百度不一回。千书信不归。春风吹杨柳。华艳空徘徊。音信阔弦朔。方悟千里遥。朝霜语白日。知我为欢消。合冥过藩来。向晓开门去。欢取身上好。不为侬作虑。五鼓起开门。正见欢子度。何处宿行还。衣被有霜露。本自无此意。谁交郎举前。视侬转迈迈。不复来时言。自我别欢后。叹音不绝响。茱萸持捻泥。龛有杀子像。家贫近店肆。出入引长事。郎君不浮华。谁能呈实意。念日行不遇。道逢播掿郎。查灭衣服坏。白肉亦黯疮。歔欷暗中啼。斜日照帐里。无油何所苦。但使天明尔。黄丝咡素琴。泛弹弦不断。百弄任郎作。唯莫广陵散。思欢不得来。抱被空中语。月没星不亮。持底明侬绪。诈我不出门。冥就他侬宿。鹿转方相头。丁倒欺人目。欢但且还去。遗信相参伺。契儿向高店。须臾侬自来。欲行一过心。谁我道相怜。摘菊持饮酒。浮华著口边。语我不游行。常常走巷路。败桥语方相。欺侬那得度。阔面行负情。诈我言端的。画背作天图。子将负星历。君行负怜事。那得厚相於。麻纸语三葛。我薄汝粗疏。黄天不灭解。甲夜曙星出。漏刻无心肠。复令五更毕。打杀长鸣鸡。弹去乌臼鸟。愿得连冥不复曙。一年都一晓。空中人。住在高樯深閤里。书信了不通。故使风往尔。侬心常慊慊。欢行由豫情。雾露隐芙蓉。见莲讵分明。非欢独慊慊。侬意亦驱驱。双灯俱时尽。奈许两无由。谁交强缠绵。常持罢作虑。作生隐藕叶。莲侬在何处。相怜两乐事。黄作无趣怒。合散无黄连。此事复何苦。谁交强缠绵。常持罢作意。走马织悬帘。薄情奈当驶。执手与欢别。合会在何时。明灯照空局。悠然未有期。百忆却欲噫。两眼常不燥。蕃师五鼓行。离侬何太早。含笑来向侬。一抱不能置。领后千里带。那顿谁多媚。欢相怜。今去何时来。裲裆别去年。不忍见分题。欢相怜。题心共饮血。流头入黄泉。分作两死计。娇笑来向侬。一抱不能已。湖燥芙蓉萎。莲汝藕欲死。欢心不相怜。慊苦竟何已。芙蓉腹里萎。莲汝从心起。下帷掩灯烛。明月照帐中。无油何所苦。但使天明侬。执手与欢别。欲去情不忍。馀光照已藩。坐见离日尽。种莲长江边。藕生黄蘖浦。必得莲子时。流离经辛苦。人传我不虚。实情明把纳。芙蓉万层生。莲子信重沓。闻乖事难怀。况复临别离。伏龟语石板。方作千岁碑。钤荡与时竞。不得寻倾虑。春风扇芳条。常念花落去。坐倚无精魂。使我生百虑。方局十七道。期会是何处。暂出白门前。杨柳可藏乌。欢作沈水香。侬作博山炉。十期九不果。常抱怀恨生。然灯不下炷。有油那得明。自从近日来。了不相寻博。竹帘裲裆题。知子心情薄。下帷灯火尽。朗月照怀里。无油何所苦。但今天明尔。近日莲违期。不复寻博子。六筹翻双鱼。都成罢去已。一夕就郎宿。通夜语不息。黄蘖万里路。道苦真无极。登店卖三葛。郎来买丈馀。合匹与郎去。谁解断粗疏。侬亦粗经风。罢顿葛帐里。败许尘疏中。紫草生湖边。误落芙蓉里。色分都未获。空中染莲子。闺閤断信使。的的两相忆。譬如水上影。分明不可得。逍遥待晓分。转侧听更鼓。明月不应停。特为相思苦。罢去四五年。相见论故情。杀荷不断藕。莲心已复生。辛苦一朝欢。须臾情易厌。行膝点芙蓉。深莲非骨念。慊苦忆侬欢。书作后非是。五果林中度。见花多忆子。"
    },
    {
      "title": "石城乐",
      "poem": "生长石城下。开窗对城楼。城中诸少年。出入见依投。阳春百花生。摘插环髻前。捥指蹋忘愁。相与及盛年。布帆百馀幅。环环在江津。执手双泪落。何时见欢还。大艑载三千。渐水丈五馀。水高不得渡。与欢合生居。闻欢远行去。相送方山亭。风吹黄蘖藩。恶闻苦篱声。"
    },
    {
      "title": "莫愁乐",
      "poem": "莫愁在何处，莫愁石城西。艇子打两桨，催送莫愁来。闻欢下扬州，相送楚山头。探手抱腰看，江水断不流。"
    },
    {
      "title": "乌夜啼",
      "poem": "歌舞诸少年。娉婷无种迹。菖蒲花可怜。闻名不曾识。长樯铁鹿子。布帆阿那起。诧侬安在间。一去数千里。辞家远行去。侬欢独离居。此日无啼音。裂帛作还书。可怜乌臼鸟。强言知天曙。无故三更啼。欢子冒暗去。乌生如欲飞。飞飞各自去。生离无安心。夜啼至天曙。笼窗窗不开。荡户户不动。欢下葳蕤龠。交侬那得往。远望千里烟。隐当在欢家。欲飞无两翅。当奈独思何。巴陵三江口。芦荻齐如麻。执手与欢别。痛切当奈何。"
    },
    {
      "title": "襄阳乐",
      "poem": "朝发襄阳城。暮至大堤宿。大堤诸女儿。花艳惊郎目。上水郎担篙。下水摇双橹。四角龙子幡。环环江当柱。江陵三千三。西塞陌中央。但问相随否。何计道里长。人言襄阳乐。乐作非侬处。乘星冒风流。还侬扬州去。烂漫女萝草。结曲绕长松。三春虽同色。岁寒非处侬。黄鹄参天飞。中道郁徘徊。腹中车轮转。欢今定怜谁。扬州蒲锻环。百钱两三丛。不能买将还。空手揽抱侬。女萝自微薄。寄托长松表。何惜负霜死。贵得相缠绕。恶见多情欢。罢侬不相语。莫作乌集林。忽如提侬去。"
    },
    {
      "title": "寿阳乐",
      "poem": "可怜八公山。在寿阳。别后莫相忘。东台百馀尺。凌风云。别后不忘君。梁长曲水流。明如镜。双林与郎照。辞家远行去。空为君。明知岁月驶。笼窗取凉风。弹素琴。一叹复一吟。夜相思。望不来。人乐我独愁。长淮何烂漫。路悠悠。得当乐忘忧。上我长濑桥。望归路。秋风停欲度。衔泪出伤门。寿阳去。必还当几载。"
    },
    {
      "title": "西乌夜飞",
      "poem": "日从东方出。团团鸡子黄。夫妇恩情重。怜欢故在傍。暂请半日给。徙倚娘店前。目作宴瑱饱。腹作宛恼饥。我昨忆欢时。揽刀持自刺。自刺分应死。刀作杂楼僻。阳春二三月。诸花尽芳盛。持底唤欢来。花笑莺歌咏。感郎崎岖情。不复自顾虑。臂绳双入结。遂成同心去。"
    },
    {
      "title": "宋南郊登歌三首",
      "poem": "颜延之"
    },
    {
      "title": "夕牲歌",
      "poem": "夤威宝命。严恭帝祖。表海炳岱。系唐胄楚。灵鉴浚文。民属睿武。奄受敷锡。宅中拓宇。亘地称皇。罄天作主。月竁来宾。日际奉土。开元正首。礼交举。六典联事。九官列序。有牷在涤。有洁在俎。以荐王衷。以答神祜。"
    },
    {
      "title": "迎送神歌",
      "poem": "维圣飨帝。维孝飨亲。皇乎备矣。有事上春。礼行宗祀。敬达郊礼。金枝中树。广乐四陈。陟配在京。降德在民。奔精照夜。高燎炀晨。阴明浮烁。沈咏深沦。告成大报。受釐元神。月御按节。星驱扶轮。遥兴远驾。曜曜振振。"
    },
    {
      "title": "飨神歌",
      "poem": "营泰畤。定天衷。思心睿。谋筮从。建表蕝。设郊宫。田烛置。爟火通。历元旬。律首吉。饰紫坛。坎列室。中星兆。六宗秩。乾宇晏。地区谧。大孝昭。祭礼供。牲日展。盛自躬。具陈器。备礼容。形儛缀。被歌钟。望帝阍。耸神跸。灵之来。辰光溢。洁粢酌。娱太一。明辉夜。华皙日。裸既始。献又终。烟芗鬯。报清穹。飨宋德。祚王功。休命永。福履充。"
    },
    {
      "title": "宋明堂歌九首",
      "poem": "谢庄"
    },
    {
      "title": "迎神歌",
      "poem": "地纽谧。乾枢回。华盖动。紫微开。旌蔽日。车若云。驾六龙。乘絪缊。晔帝京。辉天邑。圣祖降。五灵集。构瑶。耸珠帘。汉拂幌。月栖檐。舞缀畅。钟石融。驻飞景。郁行风。懋粢盛。洁牲牷。百礼肃。群司虔。皇德远。大孝昌。贯九幽。洞三光。神之安。解玉銮。景福至。万寓欢。"
    },
    {
      "title": "登歌",
      "poem": "雍台辨朔。泽宫练辰。洁火夕照。明水朝陈。六瑚贲室。八羽华庭。昭事先圣。怀濡上灵。肆夏戒敬。升歌发德。永固鸿基。以绥万国。"
    },
    {
      "title": "歌太祖文皇帝",
      "poem": "维天为大。维圣祖是则。辰居万宇。缀旒下国。内灵八辅。外光四瀛。蒿宫仰盖。日馆希旌。复殿留景。重檐结风。刮楹接纬。达响承虹。设业设虚。在王庭。肇禋祀。克配乎灵。我将我享。维孟之春。以孝以敬。以立我烝民。"
    },
    {
      "title": "歌青帝",
      "poem": "参映夕。驷照晨。灵乘震。司青春。雁将向。桐始蕤。柔风舞。暄光迟。萌动达。万品新。润无际。泽无垠。"
    },
    {
      "title": "歌赤帝",
      "poem": "龙精初见大火中。朱光北至圭景同。帝在在离寔司衡。水雨方降木槿荣。庶物盛长咸殷阜。恩覃四冥被九有。"
    },
    {
      "title": "歌黄帝",
      "poem": "履建宅中宇。司绳御四方。裁化遍寒燠。布政周炎凉。景丽条可结。霜明冰可折。凯风扇朱辰。白云流素节。分至乘结晷。启闭集恒度。帝运缉万有。皇灵澄国步。"
    },
    {
      "title": "歌白帝",
      "poem": "百川如镜。天地爽且明。云冲气举。德盛在素精。木叶初下。洞庭始扬波。夜光彻地。翻霜照悬河。庶类收成。岁功行欲宁。浃地奉渥。罄宇承秋灵。"
    },
    {
      "title": "歌黑帝",
      "poem": "岁月既晏方驰。灵乘坎德司规。玄云合晦鸟路。白云繁亘天涯。雷在地。时未光。饰国典。闭关梁。四节遍。万物殿。福九域。祚八乡。晨晷促。夕漏延。太阴极。微阳宣。鹊将巢。冰已解。气濡水。风动泉。"
    },
    {
      "title": "送神歌",
      "poem": "蕴礼容。馀乐度。灵方留。景欲暮。开九重。肃五达。凤参差。龙已秣。云既动。河既梁。万里照。四空香。神之车。归清都。璇庭寂。玉殿虚。浚化凝。孝风炽。顾灵心。结皇思。"
    },
    {
      "title": "北平府君歌",
      "poem": "绵绵遐绪。明昭载融。汉德未远。尧有遗风。於穆皇祖。永世克隆。本支惟庆。贻厥靡穷。"
    },
    {
      "title": "相国掾府君歌",
      "poem": "乃立清庙。清庙肃肃。乃备礼容。礼容穆穆。显允皇祖。昭是嗣服。锡兹繁祉。聿怀多福。"
    },
    {
      "title": "开封府君歌",
      "poem": "四县既序。箫管既举。堂献六瑚。庭万八羽。先王有典。克禋皇祖。不显洪烈。永介休祜。"
    },
    {
      "title": "武原府君歌",
      "poem": "钟鼓喤々。威仪将将。温恭礼乐。致享曾皇。迈德垂仁。系轨重光。天命纯嘏。惠我无疆。"
    },
    {
      "title": "东安府君歌",
      "poem": "铄矣皇祖。帝度其心。永言配命。播兹徽音。思我茂猷。如玉如金。骏奔在陛。是鉴是歆。"
    },
    {
      "title": "孝皇帝歌",
      "poem": "烝哉孝皇。齐圣广渊。发祥诞庆。景祚自天。德敷金石。道被管弦。有命既集。徽风永宣。"
    },
    {
      "title": "高祖武皇帝歌",
      "poem": "惟天有命。眷求上哲。赫矣圣武。抚运桓扰。功并敷土。道均汝坟。止戈曰武。经纬称文。鸟龙失纪。云火代名。受终改物。作我宋京。至道惟王。大业有劭。降德兆民。升歌清庙。"
    },
    {
      "title": "七庙享神歌",
      "poem": "奕奕寝庙。奉璋在庭。笙龠既列。牺象既盈。黍稷匪芳。明祀惟馨。乐具礼充。洁羞荐诚。神之格思。介以休祯。济济群辟。永观厥成。"
    },
    {
      "title": "宋世祖庙歌二首",
      "poem": "谢庄"
    },
    {
      "title": "世祖孝武皇帝歌",
      "poem": "帝锡二祖。长世多祜。於穆睿考。龚圣承矩。玄极驰驭。乾纽坠绪。辟我皇维。缔我宋宇。刷定四海。肇构神京。复礼辑乐。散马堕城。泽牣九有。化浮八瀛。庆云承掖。甘露飞甍。肃肃清庙。徽徽閟宫。舞蹈象德。笙磬陈风。黍稷非盛。明德惟崇。神其歆止。降福无穷。"
    },
    {
      "title": "宣太后歌",
      "poem": "禀祥月辉。毓德轩光。嗣徽妫汭。思媚周姜。母临万宇。训蔼紫房。朱玄玉龠。式载琼芳。"
    },
    {
      "title": "宋章庙乐舞歌十五首",
      "poem": "殷淡"
    },
    {
      "title": "肃咸乐",
      "poem": "彝承孝典。恭事严圣。浃天奉赆。罄壤齐庆。司仪具序。羽容夙彰。芬枝飏烈。黼构周张。助宝奠轩。酎珍充庭。璆县凝会。琄朱伫声。先期声。先期选礼。肃若有承。祗对灵祉。皇庆昭膺。尊事威仪。辉容昭叙。迅恭神明。粢盛牲俎。肃肃严宫。蔼蔼崇基。皇灵降祉。百祗具司。戒诚望夜。端列承朝。依微昭旦。物色轻宵。鸿庆遐鬯。嘉荐令芳。翊帝明德。永祚流光。"
    },
    {
      "title": "引牲乐",
      "poem": "维诚洁飨。维孝奠灵。敬芬黍稷。敬涤牺牲。骍茧在豢。载溢载丰。以承宗祀。以肃皇衷。萧芳四举。华火周传。神监孔昭。嘉是柔牷。"
    },
    {
      "title": "嘉荐乐",
      "poem": "肇禋戒祀。礼容咸举。六典饬文。九司昭序。牲柔既昭。牺刚既陈。恭涤惟清。敬事惟神。加笾再御。兼俎重荐。节动轩越。声流金县。奕奕閟幄。亹亹严闱。洁诚夕鉴。端服晨晖。圣灵戾止。翊我皇则。上绥四宇。下洋万国。永言孝飨。孝飨有容。傧僚赞列。肃肃雍雍。"
    },
    {
      "title": "昭夏乐",
      "poem": "閟宫黝黝。复殿微微。璿除肃炤。釭璧彤辉。黼帟神凝。玉堂严馨。圜火夕耀。方水朝清。金枝委树。翠镫伫县。渟波澄宿。华汉浮天。恭事既夙。虔心有慕。仰降皇灵。俯宁休祚。"
    },
    {
      "title": "永至乐",
      "poem": "皇朝鬯矣。孝容以昭。銮华羽迾。拂汉涵滈申申嘉夜。翊翊休朝。行金景送。步玉风韶。师承祀则。肃对禋祧。"
    },
    {
      "title": "登歌",
      "poem": "帝容承祀。练时涓日。九重彻关。四灵宾室。肃唱函音。庶旄委佾。休灵告飨。嘉荐尚芬。玉瑚饰列。桂簋昭陈。具司选礼。翼翼振振。裸崇祀典。酎恭孝时。礼无爽物。信靡愧辞。精华孚鬯。诚监昭通。升歌翊节。下管调风。皇心履变。敬明尊亲。大哉孝德。至矣交神。"
    },
    {
      "title": "章德凯容乐",
      "poem": "幽瑞浚灵。表彰嫔圣。翊载徽文。敷光崇庆。上纬缠祥。中维饰咏。永属辉猷。联昌景命。"
    },
    {
      "title": "苏小小歌",
      "poem": "妾乘油壁车。郎骑青骢马。何处结同心。西陵松柏下。"
    },
    {
      "title": "永明初歌",
      "poem": "白马向城啼。欲得城边草。"
    },
    {
      "title": "百姓为东昏侯歌",
      "poem": "阅武堂。种杨柳。至尊屠肉。藩妃酤酒。"
    },
    {
      "title": "沈麟士引童谣",
      "poem": "金鹅鸣。沈氏兴。代代出公卿。"
    },
    {
      "title": "张敬儿自为歌谣",
      "poem": "天子在何处。宅在赤谷口。天子是阿谁。非猪如是狗。"
    },
    {
      "title": "永明中虏中童谣",
      "poem": "黑水流北。赤火入齐。"
    },
    {
      "title": "永明中魏地童谣",
      "poem": "赤火南流丧南国。"
    },
    {
      "title": "永元元年童谣",
      "poem": "洋洋千里流。流翣东城头。乌马乌皮袴。三更相告诉。脚跛不得起。误杀老姥子。"
    },
    {
      "title": "永元中童谣",
      "poem": "野猪虽嗃々。马子空闾渠。不知龙与虎。饮食江南墟。七九六十三。广莫人无馀。乌集传舍头。今汝得宽休。但看三八后。摧折景阳楼。"
    },
    {
      "title": "山阴谣",
      "poem": "二傅沈刘。不如一丘。"
    },
    {
      "title": "东昏侯时宫中谣",
      "poem": "赵鬼食鸭肃刂。诸鬼尽著调。"
    },
    {
      "title": "时人为桓康语",
      "poem": "欲侜张。问桓康。"
    },
    {
      "title": "荀伯玉闻青衣小儿语",
      "poem": "草中肃。九五相追逐。"
    },
    {
      "title": "时人为荀伯玉语",
      "poem": "十敕五令。不如荀伯玉命。"
    },
    {
      "title": "时人为萧晃语",
      "poem": "焕焕萧四繖。"
    },
    {
      "title": "时人为刘绘语",
      "poem": "刘绘贴宅。别开一门。"
    },
    {
      "title": "时人为张周刘三姓语",
      "poem": "三人共宅夹清漳。张南周北刘中央。"
    },
    {
      "title": "时人为沈麟士语",
      "poem": "吴差山中有贤士。开门教授居成市。"
    },
    {
      "title": "南州为江革语",
      "poem": "故人不道智。新人佞散骑。莫知度不度。新人不如故。"
    },
    {
      "title": "都下民语",
      "poem": "欲求贵职依刀敕。须得富豪事御力。"
    },
    {
      "title": "共戏乐",
      "poem": "古辞齐世方昌书轨同。万宇献乐列国风。时泰民康人物盛。腰鼓铃柈各相竞。长袖翩翩若鸿惊。纤腰袅袅会人情。观风采乐德化昌。圣皇万寿乐未央。"
    },
    {
      "title": "杨叛儿",
      "poem": "截玉作手钩。七宝光平天。绣沓织成带。严帐信可怜。暂出白门前。杨柳可藏乌。欢作沈水香。侬作博山炉。送郎乘艇子。不作遭风虑。横篙掷去桨。愿倒逐流去。七宝珠络鼓。教郎拍复拍。黄牛细犊儿。杨柳映松柏。欢欲见莲时。移湖安屋里。芙蓉绕床生。眠卧抱莲子。闻欢远行去。送欢至新亭。津逻无侬名。落秦中庭生。诚知非好草。龙头相钩连。见枝如欲绕。杨叛西随曲。柳花经东阴。风流随远近。飘扬闷侬心。"
    },
    {
      "title": "乐辞",
      "poem": "绣幕围香风。耳节朱丝桐。不知理何事。浅立经营中。爱惜加穷袴。防闲托守宫。今日牛羊上丘陇。当年近前面发红。"
    },
    {
      "title": "肃咸乐",
      "poem": "谢超宗夤承宝命。严恭帝绪。奄受敷锡。升中拓宇。亘地称皇。罄天作主。月域来宾。日际奉土。开元首正。礼交乐举。六典联事。九官列序。"
    },
    {
      "title": "引牲乐",
      "poem": "皇乎敬矣。恭事上灵。昭教国祀。肃肃明明。有牲有涤。有洁在俎。以荐王衷。以答神祜。陟配在京。降德在民。奔精望夜。高燎伫晨。"
    },
    {
      "title": "嘉荐乐",
      "poem": "我恭我享。惟孟之春。以孝以敬。立我烝民。青坛奄霭。翠幕端凝。嘉俎重荐。兼籍再升。设业设虡。展容玉庭。肇禋配祀。克对上灵。"
    },
    {
      "title": "昭夏乐",
      "poem": "惟圣飨帝。惟孝飨亲。礼行宗祀。敬达郊禋。金枝中树。广乐四陈。月御案节。星驱扶轮。遥光远驾。曜曜振振。告成大报。受厘元神。"
    },
    {
      "title": "永至乐",
      "poem": "紫坛望灵。翠幕伫神。率天奉贽。罄地来宾。神贶并介。泯祗合祉。恭昭鉴享。肃光孝祀。威蔼四灵。洞曜三光。皇德全被。大礼流昌。"
    },
    {
      "title": "登歌",
      "poem": "报惟事天。祭实尊灵。史正嘉兆。神宅崇祯。五畤昭鬯。六宗彝序。介丘望尘。皇轩肃举。"
    },
    {
      "title": "文德宣烈乐",
      "poem": "营泰畤。定天衷。思心绪。谋筮从。田烛置。爟火通。大孝昭。国礼融。"
    },
    {
      "title": "武德宣烈乐",
      "poem": "功烛上宙。德耀中天。风移九域。礼饰八埏。四灵晨炳。五纬宵明。膺历缔运。道茂前声。"
    },
    {
      "title": "高德宣烈乐",
      "poem": "王俭飨帝严亲。则天光大。舄奕前古。荣镜无外。日月宣华。卿云流霭。五汉同休。六幽咸泰。"
    },
    {
      "title": "嘉胙乐",
      "poem": "谢超宗鬯嘉礼。承休锡。盛德符景纬。昌华应帝策。圣蔼耀昌基。融祉晖世历。声正涵月轨。书文同。日迹。宝瑞昭神图。灵贶流瑞液。我皇崇晖祚。重芬冠往籍。"
    },
    {
      "title": "昭夏乐",
      "poem": "荐飨洽。礼乐该。神娱展。辰旆回。洞云路。拂璇阶。紫雰蔼。青霄开。眷皇都。顾玉台。留昌德。结圣怀。"
    },
    {
      "title": "昭远乐",
      "poem": "天以德降。地以礼报。牲尊俯陈。柴币仰燎。事展司采。敬达瑄芗。烟贽青昊。震飏紫场。陈馨示策。肃志宗禋。礼非物备。福唯诚陈。"
    },
    {
      "title": "休成乐",
      "poem": "昭事上祀。飨荐具陈。回銮转翠。拂景翔宸。缀县敷畅。钟石昭融。羽炫深晷。龠曀行风。肆序辍度。肃礼停文。四金耸卫。六驭齐轮。"
    },
    {
      "title": "昭夏乐",
      "poem": "谢超宗诏礼崇营。敬飨玄畤。灵正丹帷。月肃紫墀。展荐登华。风县凝锵。神惟戾止。郁葆遥庄。昭望岁芬。环游辰太。穆哉尚礼。横光秉蔼。"
    },
    {
      "title": "登歌",
      "poem": "伫灵敬享。禋肃彝文。县动声仪。荐絜牲芬。阴祇以贶。昭祀式庆。九服熙度。六农祥正。"
    },
    {
      "title": "地德凯容乐",
      "poem": "缮方丘。端国阴。掩圭晷。仰灵心。诏源委。遍丘林。礼献物。乐荐音。"
    },
    {
      "title": "昭德凯容乐",
      "poem": "庆图浚邈。蕴祥秘瑶。伣天炳月。嫔光紫霄。邦化灵懋。阃则风调。俪德方仪。徽载以昭。"
    },
    {
      "title": "昭夏乐",
      "poem": "荐神升。享序楙。淹玉俎。停金奏。宝旆转。旒驾旋。溢素景。郁紫躔。灵心顾。留宸眷。洽外瀛。瑞中县。"
    },
    {
      "title": "隶幽乐",
      "poem": "后皇嘉庆。定祗玄畤。承帝休图。祗敷灵祉。篚幂周序。轩朱凝会。牲币芬坛。精明伫盖。调川瑞昌。警岳祥泰。"
    },
    {
      "title": "肃咸乐",
      "poem": "谢超宗彝承孝典。恭事严圣。浃天奉赆。罄壤齐庆。司仪具序。羽容夙章。芬枝扬烈。黼构周张。助宝奠轩。酎珍充庭。璆县凝会。琄朱伫声。先期选礼。肃若有承。祗对灵祉。皇庆昭膺。尊事威仪。辉容昭序。迅恭明神。絜盛牲俎。肃肃严宫。蔼蔼崇基。皇灵降止。百祗具司。戒诚望夜。端烈承朝。依微昭旦。物色轻宵。"
    },
    {
      "title": "引牲乐",
      "poem": "惟诚絜飨。惟孝尊灵。敬度黍稷。敬涤牺牲。骍茧在豢。载溢载丰。以承宗祀。以肃皇衷。萧芳四举。华火周传。神鉴孔昭。嘉足三牷。"
    },
    {
      "title": "嘉荐乐二首",
      "poem": "肇禋戒祀。礼容咸举。六典饰文。九司照序。牲柔既昭。牺刚既陈。恭涤惟清。敬事惟神。加笾再御。兼俎重荐。节动轩越。声流金县。奕奕閟幄。亹亹严闱。絜诚夕鉴。端服晨晖。圣灵戾止。翊我皇则。上绥四宇。下洋万国。永言孝飨。孝飨有容。傧僚赞列。肃肃雍雍。"
    },
    {
      "title": "昭夏乐",
      "poem": "地纽谧。乾枢回。华盖动。紫微开。旌蔽日。车若云。驾六龙。乘烟煴。烨帝景。耀天邑。圣祖降。五云集。懋粢盛。絜牲牷。百礼肃。群司虔。皇德远。大孝昌。贯九幽。洞三光。神之安。解玉銮。景福至。万宇欢。"
    },
    {
      "title": "登歌",
      "poem": "雍台辨朔。泽宫选辰。絜火夕炤。明水朝陈。六瑚贲室。八羽华庭。昭事先圣。怀濡上灵。肆夏式敬。升歌发德。永固洪基。以绥万国。"
    },
    {
      "title": "凯容宣烈乐",
      "poem": "酾醴具登。嘉佾咸荐。飨洽诚陈。礼周乐遍。祝辞罢裸。序容辍县。跸动端庭。銮回严殿。神仪驻景。华汉高虚。作灵案卫。三只解途。翠盖澄耀。罼帟凝宸。玉镳息节。金辂怀音。戒诚达孝。底心肃感。追凭皇鉴。思承渊范。神锡懋祉。四纬昭明。仰福帝徽。俯齐庶生。"
    },
    {
      "title": "青帝歌",
      "poem": "参映夕。驷昭晨。灵乘震。司青春。雁将向。桐始蕤。和风舞。暄光迟。萌动达。万品亲。润无际。泽无垠。"
    },
    {
      "title": "赤帝歌",
      "poem": "龙精初见。大火中。朱光北至。圭景同。帝在在离。寔司衡。雨水方降。木槿荣。庶物盛长。咸殷阜。恩泽四溟。被九有。"
    },
    {
      "title": "黄帝歌",
      "poem": "履艮宅中宇。司绳总四方。裁化遍寒燠。布政司炎凉。至分乘经晷。闭启集恒度。帝晖缉万有。皇灵澄国步。"
    },
    {
      "title": "白帝歌",
      "poem": "百川若镜。天地爽且明。云冲气举。盛德在素精。庶类收成。岁功行欲宁。浃地奉渥。罄宇承帝灵。"
    },
    {
      "title": "黑帝歌",
      "poem": "岁既暮日方驰。灵乘坎德司规。玄云合晦鸟蹊。白灵繁亘天涯。晨晷促夕漏延。太阴极微阳宣。"
    },
    {
      "title": "嘉胙乐",
      "poem": "神荐洽。福胙昌。圣皇膺嘉佑。帝业凝休祥。居极乘景运。宅德瑞中王。澄明临四奥。精华延八乡。洞海同声憓。澈宇丽乾光。灵庆缠世祉。鸿烈永无疆。"
    },
    {
      "title": "昭夏乐",
      "poem": "蕴礼容。馀乐度。灵方留。景欲暮开九重。肃五达。凤参差。龙已沫。云既动。河既梁。万里照。四空香。神之车。归清都。璇庭寂。玉殿虚。鸿化疑。孝风炽。顾灵心。结皇思。鸿庆遐鬯。嘉荐令芳。翊帝明德。永祚深光。"
    },
    {
      "title": "迎神",
      "poem": "谢朓清明畅。礼乐新。候龙景。练贞辰。阳律亢。阴晷伏。耗下土。荐穜稑。宸仪警。王度乾。嗟云汉。望昊天。张盛乐。奏云儛。集五精。延帝祖。雩有讽。Ａ４１有秩。萗鬯芬。圭瓒瑟。灵之来。帝阍开。车煜耀。吹徘徊。停龙遍观此。冻雨飞。祥云靡。坛可临。奠可歆。对甿祉。鉴皇心。"
    },
    {
      "title": "世祖武皇帝",
      "poem": "浚哲维祖。长发其武。帝出自震。重光御宇。七德攸宣。九畴咸叙。静难荆衡。凝威蠡浦。昧旦丕承。夕惕刑政。化一车书。德馨粢盛。昭星夜景。非云晓庆。衢室成阴。璧水如镜。礼充玉帛。乐被匏弦。於铄在咏。陟配於天。自宫徂兆。靡爱牲牷。我将我享。永祚丰年。"
    },
    {
      "title": "青帝",
      "poem": "营翼日。鸟殷宵。凝冰泮。率蛰昭。景阳阳。风习习。女夷歌。东皇集。奠春酒。秉青珪。命田祖。渥群黎。"
    },
    {
      "title": "赤帝",
      "poem": "惟此夏德德恢台。两龙在御炎精来。火景方中南讹秩。靡草云黄含桃实。族云蓊郁温风扇。兴雨祁祁黍苗遍。"
    },
    {
      "title": "黄帝",
      "poem": "禀火自高明。毓金挺刚克。凉燠资成化。群芳载厚德。阳季勾萌达。炎徂溽暑融。商暮百工止。岁极凌阴冲。泉流疏已清。原隰甸已平。咸言祚惟亿。敦民保齐京。"
    },
    {
      "title": "白帝",
      "poem": "帝说于兑。执矩固司藏。百川收潦。精景应金方。嘉树离披。榆关命宾鸟。夜月如霜。金风方袅袅。商阴肃杀。万宝咸已遒。劳哉望岁。场功冀可收。"
    },
    {
      "title": "黑帝",
      "poem": "白日短。玄夜深。招摇转。移太阴。霜钟鸣。冥陵起。星回天。月穷纪。听严风。来不息。望玄云。黝无色。曾冰烈。积羽幽。飞雪至。天山侧。关梁闭。方不巡。合国吹。飨蜡宾。统微阳。究终始。百礼洽。万祚臻。"
    },
    {
      "title": "送神",
      "poem": "敬如在。礼将周。神之驾。不少留。跃龙镳。转金盖。纷上驰。云之外。警七曜。诏八神。排阊阖。渡天津。有渰兴。肤寸积。雨冥冥。又终夕。俾栖粮。维万箱。皇情畅。景命昌。"
    },
    {
      "title": "迎送神升歌江淹",
      "poem": "羽銮从动。金驾时游。教腾义镜。乐缀前修。率先丹耦。躬遵绿畴。灵之圣之。岁殷泽柔。"
    },
    {
      "title": "飨神歌",
      "poem": "琼斝既饰。绣簋以陈。方燮嘉种。永毓宵民。"
    },
    {
      "title": "牲出入歌",
      "poem": "江淹祝详史具。礼备乐荐。有牲在陈。有鼓在县。腾烛象星。奔水类电。郊燎夙戒。駜彼乘駽。以伺质明。以伫神宴。"
    },
    {
      "title": "荐豆呈毛血歌辞",
      "poem": "时恭时祀。有物有则。伊我上圣。实抱明德。牺象交陈。郁尊四塞。黍惟嘉谷。酒惟玄默。荐通苍祇。庆覃黎黑。愿灵之降。祚家佑国。"
    },
    {
      "title": "奏宣列之乐歌舞",
      "poem": "殷崇配天。周尊明祀。瑞合汾阴。庆同泰畤。青幕云舒。丹殿霞起。二曜惟新。五精告始。于以享之。景福是履。"
    },
    {
      "title": "肃咸乐",
      "poem": "谢超宗絜诚底孝。孝感烟霜。夤仪式序。肃礼绵张。金华树藻。肃哲腾光。殷殷升奏。严严阶庠。匪椒匪玉。是降是将。懋分神衷。翊佑传昌。"
    },
    {
      "title": "引牲乐",
      "poem": "肇祀严灵。恭礼尊国。达敬傅典。结孝陈则。芬涤既肃。牺牷既整。耸诚流思。端仪选景。肆礼伫夜。绵乐望晨。崇席皇鉴。用飨明神。"
    },
    {
      "title": "嘉荐乐",
      "poem": "清思眑々。閟寝微微。恭言载感。肃若有希。芬俎具陈。嘉荐兼列。凝馨烟飏。分照星哲。睿灵式降。协我帝道。上澄五纬。下陶八表。"
    },
    {
      "title": "昭夏乐",
      "poem": "涓辰选气。展礼恭祗。重闱月洞。层牖烟施。载虚玉鬯。载受金枝。天歌折飨。云舞罄仪。神惟降止。泛景凝羲。帝华永蔼。泯藻方摛。"
    },
    {
      "title": "永至乐",
      "poem": "戏繇惟则。姬经式序。九司联事。八方承宇。銮迾静陈。缦乐具举。凝旒若慕。倾璜载伫。振振璇卫。穆穆礼容。载蔼皇步。式敷帝踪。"
    },
    {
      "title": "登歌",
      "poem": "清明既鬯。大孝乃熙。天仪睟怆。皇心俨思。既芬房豆。载絜牷牲。郁裸升礼。鋗玉登声。茂对幽严。式奉徽灵。以享以祀。惟感惟诚。"
    },
    {
      "title": "凯容乐",
      "poem": "国昭惟茂。帝穆惟崇。登祥纬远。缔世景融。纷纶睿绪。庵蔚王风。明进厥始。浚哲文终。"
    },
    {
      "title": "凯容乐",
      "poem": "璇条夤蔚。琼源浚照。懋矣皇烈。载挺明劭。永言敬思。式恭惟教。休途良乂。荣光有耀。"
    },
    {
      "title": "凯容乐",
      "poem": "严宗正典。崇享肇禋。九章既禋。三清既陈。昭恭皇祖。承假徽神。贞佑伊协。卿蔼是邻。"
    },
    {
      "title": "凯容乐",
      "poem": "肃惟敬祀。絜事参芗。环袨像缀。缅密丝簧。明明烈祖。尚锡龙光。粤雅于姬。伊颂在商。"
    },
    {
      "title": "凯容乐",
      "poem": "神宫懋邺。明寝昌基。德凝羽缀。道鬯容辞。假我帝绪。懿我皇维。昭大之载。国齐之祺。"
    },
    {
      "title": "宣德凯容乐",
      "poem": "道閟期运。义开藏用。皇矣睿祖。至哉攸纵。循规烈炤。袭矩重芬。德溢轩羲。道懋炎云。"
    },
    {
      "title": "凯容乐",
      "poem": "月灵诞庆。云瑞开祥。道茂渊柔。德表徽章。粹训宸中。仪形宙外。容蹈凝华。金羽传蔼。"
    },
    {
      "title": "永祚乐",
      "poem": "构宸抗宇。合轸齐文。万灵载溢。百礼以殷。朱弦绕风。翠羽停云。桂樽既涤。瑶俎既薰。升荐惟诚。昭礼惟芬。降祉遥裔。集庆氤氲。"
    },
    {
      "title": "肆夏乐",
      "poem": "礼既升。乐以愉。昭序溢。幽飨馀。人只鬯。敬教敷。神光动。灵驾翔。芬九垓。镜八乡。福无届。祚无疆。"
    },
    {
      "title": "休成乐",
      "poem": "睿孝式鬯。飨敬爰偏。谛容辍序。佾文静县。辰仪耸跸。霄卫浮銮。旒帟云舒。翠华景抟。恭惟尚烈。休明再缠。国猷远蔼。昌图聿宣。"
    },
    {
      "title": "登歌二首",
      "poem": "褚渊惟王建国。设庙凝灵。月荐流典。时祀晖经。瞻宸僾思。雨露追情。简日筮晷。閟奠升文。金罍渟桂。冲幄舒薰。备僚肃列。驻景开云。至飨攸极。睿孝惇礼。具物咸絜。馨声合体。气昭扶幽。眇慕缠远。迎丝惊促。送佾留晚。圣衷践候。节改增怆。妙感崇深。英徽弥亮。"
    },
    {
      "title": "高德宣烈乐",
      "poem": "王俭悠悠草昧。穆穆经纶。乃文乃武。乃圣乃神。动龛危乱。静比斯民。诞应休命。奄有八夤。握机肇运。光启禹服。义满天渊。礼昭地轴。泽靡不怀。威无不肃。戎夷竭欢。象来致福。偃风裁化。暅日敷祥。信星含曜。秬草流芳。七庙观德。六乐宣章。惟先惟敬。是飨是将。"
    },
    {
      "title": "穆德凯容乐",
      "poem": "太姒嫔周。途山俪禹。我后嗣徽。重规叠矩。肃肃閟宫。翔翔云舞。有飨德馨。无绝终古。"
    },
    {
      "title": "明德凯容乐",
      "poem": "多难固业。殷忧启圣。帝宗缵武。维时执竞。起柳献祥。百堵兴咏。义虽祀夏。功符受命。远无不怀。迩无不肃。其仪济济。其容穆穆。赫矣群临。昭哉嗣服。允王惟后。膺此多福。礼以昭事。乐以感灵。八簋陈室。六舞充庭。观德在庙。象德在形。四海来祭。万国咸宁。"
    },
    {
      "title": "前舞阶步歌",
      "poem": "天挺圣哲。三方维纲。川岳伊宁。七曜重光。茂育万物。众庶咸康。道用潜通。仁施遐扬。德厚坤极。功高昊苍。舞象盛容。德以歌章。八音既节。龙跃凤翔。皇基永树。二仪等长。"
    },
    {
      "title": "后舞阶步歌",
      "poem": "皇皇我后。绍业盛明。涤拂除秽。宇宙载清。允执中和。以莅苍生。玄化远被。兆世轨形。何以崇德。乃作九成。妍步恂恂。雅曲芬馨。八风清鼓。应以祥祯。泽浩天下。功齐百灵。"
    },
    {
      "title": "明君辞",
      "poem": "明君创洪业。盛德在建元。受命君四海。圣皇应灵乾。五帝继三皇。三皇世所归。圣德应期运。天地不能违。仰之弥已高。犹天不可阶。将复结绳化。静拱天下齐。"
    },
    {
      "title": "圣主曲辞",
      "poem": "圣主受天命。应期则虞唐。升旒综万机。端扆驭八方。盈虚自然数。揖让归圣明。北化陵河塞。南威越沧溟。广德齐七政。敷教腾三辰。万宇必承庆。百福咸来臻。圣皇应福始。昌德洞佑先。"
    },
    {
      "title": "明君辞",
      "poem": "明君御四海。总鉴尽人灵。仰成恩已洽。竭忠身必荣。圣泽洞三灵。德教被八乡。草木变柯叶。川岳洞嘉祥。愉乐盛明运。舞蹈升太时。微霜永昌命。轨心长欢怡。"
    },
    {
      "title": "齐白纻辞五首",
      "poem": "王俭阳春白日风花香。趋步明月舞瑶裳。情发金石媚笙簧。罗袿徐转红袖扬。清歌流响绕凤梁。如惊若思凝且翔。转盻流精艳辉光。将流将引雁双行。欢来何晚意何长。明君驭永歌昌。"
    },
    {
      "title": "齐凤皇衔书伎辞",
      "poem": "江淹皇齐启运从瑶玑。灵凤衔书集紫微。和乐既洽神所依。超商卷夏耀英辉。永世寿昌声华飞。"
    },
    {
      "title": "齐民昌辞",
      "poem": "齐世昌。四海安乐齐太平。人命长。当结久。千秋万岁皆老寿。"
    },
    {
      "title": "荆州民为始兴王憺歌",
      "poem": "始兴王。民之爹。赴人急。如水火。何时复来哺乳我。"
    },
    {
      "title": "北军为韦睿歌",
      "poem": "不畏萧娘与吕姥。但畏合肥有韦武。"
    },
    {
      "title": "鄱阳民为陆襄歌二首",
      "poem": "鲜于平后善恶分。民无枉赖陆君。陆君政。无怨家。斗既罢。仇共车。"
    },
    {
      "title": "南豫州民为夏侯兄弟歌",
      "poem": "我之有州。赖彼夏侯。前兄后弟。布政优优。"
    },
    {
      "title": "梁武帝接民间为萧恪歌",
      "poem": "江千万。蔡五百。王新车。庾大宅。主人愦愦不如客。"
    },
    {
      "title": "北方童谣",
      "poem": "荆山为上格。浮山为下格。潼沱为激沟。并灌钜野泽。"
    },
    {
      "title": "洛阳童谣",
      "poem": "名军大将莫自牢。千兵万马避白袍。"
    },
    {
      "title": "梁武帝时谣",
      "poem": "莫匆匆。且宽公。谁当作天子。草覆车边已。"
    },
    {
      "title": "昭明为太子时谣",
      "poem": "鹿子开城门。城门鹿子开。当开复未开。使我心徘徊。城中诸少年。逐欢归去来。"
    },
    {
      "title": "山阴民为丘仲孚谣",
      "poem": "二傅沈刘。不如一丘。"
    },
    {
      "title": "普通中童谣",
      "poem": "青丝白马寿阳来。"
    },
    {
      "title": "侯景时的脰乌童谣",
      "poem": "的脰乌。拂朱雀。还与吴。"
    },
    {
      "title": "侯景即位时童谣",
      "poem": "脱青袍。著芒屩。荆州天子挺应著。"
    },
    {
      "title": "江陵童谣",
      "poem": "苦竹町。市南有好井。荆州军。杀侯景。"
    },
    {
      "title": "湘东王府中为鱼宏徐绲谣",
      "poem": "北路鱼。南路徐。"
    },
    {
      "title": "柳达摩引北方童谣",
      "poem": "石头捣两裆。捣青复捣黄。"
    },
    {
      "title": "梁时童谣",
      "poem": "虏万夫。入五湖。城南酒家使虏奴。"
    },
    {
      "title": "梁末童谣",
      "poem": "可怜巴马子。一日行千里。不见马上郎。但有黄尘起。黄尘污人衣。皂荚相料理。"
    },
    {
      "title": "百姓为萧正德父子谣",
      "poem": "宁逢五虎入市。不欲见临贺父子。"
    },
    {
      "title": "鸟山童谣",
      "poem": "鸟山出天子。"
    },
    {
      "title": "三馀童谣",
      "poem": "夫子之居在三馀。"
    },
    {
      "title": "后人引梁世谚论史职",
      "poem": "上车不落则著作。体中保如则秘书。"
    },
    {
      "title": "梁元帝引谚论占雨",
      "poem": "雨月额千里赤。"
    },
    {
      "title": "刘昼引谚",
      "poem": "力贵突。智贵卒。"
    },
    {
      "title": "刘昼引古谚",
      "poem": "深不绝涓泉。稚子浴其渊。高不绝丘陵。跛羊游其巅。"
    },
    {
      "title": "任昉引南海俗谚",
      "poem": "蛇珠千枚。不及玫瑰。"
    },
    {
      "title": "任昉引越人谚",
      "poem": "种千亩木奴。不如一龙珠。"
    },
    {
      "title": "颜之推引江南谚论书法",
      "poem": "尺牍书疏。千里面目。"
    },
    {
      "title": "时人为张氏语",
      "poem": "充融卷稷。是为四张。"
    },
    {
      "title": "时人为王谢子弟语",
      "poem": "谢有览举。王有养炬。"
    },
    {
      "title": "时人为张融陆杲语",
      "poem": "无对日下。惟舅与甥。"
    },
    {
      "title": "时人为何子朗语",
      "poem": "东海三何。子朗最多。人中爽爽何子朗。"
    },
    {
      "title": "时人为王志王彬语",
      "poem": "三真六草。为天下宝。"
    },
    {
      "title": "时人为鲍正语",
      "poem": "无处不逢鸟噪。无处不逢鲍佐。"
    },
    {
      "title": "巴东行人为庾子舆语",
      "poem": "淫预如幞本不通。瞿塘水退为庾公。"
    },
    {
      "title": "时人为玉莹语",
      "poem": "欲向南。钱可贪。遂向东。为黄铜。"
    },
    {
      "title": "省中为贺琛语",
      "poem": "上殿不下有贺雅。"
    },
    {
      "title": "时人为丁觇语",
      "poem": "丁君十纸。不敌王褒数字。"
    },
    {
      "title": "都下为禅师语",
      "poem": "斗场禅师窟。安东谈议林。"
    },
    {
      "title": "任昉引古诗论魏武陵",
      "poem": "石犬不可吠。铜駞徒尔为。"
    },
    {
      "title": "任昉引古诗论香泉",
      "poem": "安得香水泉。濯朗衣上尘。"
    },
    {
      "title": "陌上桑",
      "poem": "日出秦楼明。条垂露尚盈。蚕饥心自急。开奁妆不成。"
    },
    {
      "title": "攀杨枝",
      "poem": "自从别君来。不复著绫罗。画眉不注口。施朱当柰何。"
    },
    {
      "title": "乐府诗",
      "poem": "梧宫秋。吴王愁。"
    },
    {
      "title": "企喻歌",
      "poem": "男儿欲作健。结伴不须多。鹞子经天飞。群雀两向波。放马大泽中。草好马著膘。牌子铁裲裆。钅互鉾鸐尾条。前行看后行。齐著铁裲裆。前头看后头。齐著铁钅互鉾。男儿可怜虫。出门怀死忧。尸丧狭谷中。白骨无人收。"
    },
    {
      "title": "琅琊王歌辞",
      "poem": "新买五尺刀。悬著中梁柱。一日三摩娑。剧於十五女。琅琊复琅琊。琅琊大道王。阳春二三月。单衫绣裲裆。东山看西水。水流盘石间。公死姥更嫁。孤儿甚可怜。琅琊复琅琊。琅琊大道王。鹿鸣思长章。愁人思故乡。长安十二门。光门最妍雅。渭水从垄来。浮游渭桥下。琅琊复琅琊。女郎大道王。孟阳三四月。移铺逐阴凉。客行依主人。愿得主人强。猛虎依深山。愿得松柏长。懀马高缠鬃。遥知身是龙。谁能骑此马。唯有广平公。"
    },
    {
      "title": "钜鹿公主歌辞",
      "poem": "官家出游雷大鼓。细乘犊车开后户。车前女子年十五。手弹琵琶玉节舞。钜鹿公主殷照女。皇帝陛下万几主。"
    },
    {
      "title": "紫骝马歌辞",
      "poem": "烧火烧野田。野鸭飞上天。童男娶寡妇。壮女笑杀人。高高山头树。风吹叶落去。一去数千里。何当还故处。十五从军征。八十始得归。道逢乡里人。家中有阿谁。遥看是君家。松柏冢累累。兔从狗窦入。雉从梁上飞。中庭生旅谷。井上生旅葵。舂谷持作飰。采葵持作羹。羹飰一时熟。不知饴阿谁。出门东向看。泪落沾我衣。"
    },
    {
      "title": "紫骝马歌",
      "poem": "独柯不成树。独树不成林。念郎锦裲裆。恒长不忘心。"
    },
    {
      "title": "黄淡思歌",
      "poem": "归归黄淡思。逐郎还去来。归归黄淡百。逐郎何处索。心中不能言。腹作车轮旋。与郎相知时。但恐傍人闻。江外何郁拂。龙洲广州出。象牙作帆樯。绿丝作帏繂。绿丝何葳蕤。逐郎归去来。"
    },
    {
      "title": "地驱乐歌",
      "poem": "青青黄黄。雀石颓唐。槌杀野牛。押杀野羊。驱羊入谷。自羊在前。老女不嫁。蹋地唤天。侧侧力力。念君无极。枕郎左臂。随郎转侧。摩将郎须。看郎颜色。郎不念女。不可与力。"
    },
    {
      "title": "地驱乐歌",
      "poem": "月明光光星欲堕。欲来不来早语我。"
    },
    {
      "title": "雀劳利歌辞",
      "poem": "雨雪霏霏雀劳利。长觜饱满觜饥。"
    },
    {
      "title": "慕容垂歌辞三曲",
      "poem": "慕容攀墙视。吴军无边岸。我身分自当。枉杀墙外汉。慕容愁愤愤。烧香作佛会。愿作墙里燕。高飞出墙外。慕容出墙望。吴军无边岸。咄我臣诸佐。此事可惋叹。"
    },
    {
      "title": "陇头流水歌",
      "poem": "陇头流水。流离西下。念吾一身。飘旷野。西上陇阪。羊肠九回。山高谷深。不觉脚酸。手攀弱枝。足逾弱泥。"
    },
    {
      "title": "陇头歌辞",
      "poem": "陇头流水。流离山下。念吾一身。飘然旷野。朝发欣城。暮宿陇头。寒不能语。舌卷入喉。陇头流水。鸣声幽咽。遥望秦川。心肠断绝。"
    },
    {
      "title": "隔谷歌",
      "poem": "兄在城中弟在外。弓无弦。箭无栝。食粮乏尽若为活。救我来。救我来。兄为俘虏受困辱。骨露力疲食不足。弟为官吏马食粟。何惜钱刀来我赎。"
    },
    {
      "title": "淳于王歌",
      "poem": "肃肃河中育。育熟须含黄。独坐空房中。思我百媚郎。百媚在城中。千媚在中央。但使心相念。高城何所妨。"
    },
    {
      "title": "东平刘生歌",
      "poem": "东平刘生安东子。树木稀。屋里无人看阿谁。"
    },
    {
      "title": "捉搦歌",
      "poem": "粟谷难舂付石臼。弊衣难护付巧妇。男儿千凶饱人手。老女不嫁只生口。谁家女子能行步。反著夹禅后裙露。天生男女共一处。愿得两个成翁妪。华阴山头百丈井。下有流水彻骨冷。可怜女子能照影。不见其馀见斜领。黄桑柘屐蒲子履。中央有丝两头系。小时怜母大怜婿。何不早嫁论家计。"
    },
    {
      "title": "折杨柳歌辞",
      "poem": "上马不捉鞭。反折杨柳枝。蹀座吹长笛。愁杀行客儿。腹中愁不乐。愿作郎马鞭。出入擐郎臂。蹀座郎膝边。放马两泉泽。忘不著连羁。担鞍逐马走。何见得马骑。遥看孟津河。杨柳郁婆娑。我是虏家儿。不解汉儿歌。健儿须快马。快马须健儿。必跋黄尘下。然后别雄雌。"
    },
    {
      "title": "折杨柳枝歌",
      "poem": "上马不捉鞭。反拗杨柳枝。下马吹长笛。愁杀行客儿。门前一株枣。岁岁不知老。阿婆不嫁女。那得孙儿抱。敕敕何力力。女子临窗织。不闻机杼声。只闻女叹息问女何所思。问女何所忆。阿婆许嫁女。今年无消息。"
    },
    {
      "title": "幽州马客吟歌辞",
      "poem": "快马常苦瘦。剿儿常苦贫。黄禾起羸马。有钱始作人。荧荧帐中烛。烛灭不久停。盛时不作乐。春花不重生。南山自言高。只与北山齐。女儿自言好。故入郎君怀。郎著紫袴褶。女著彩夹裙。男女共燕游。黄花生后园。黄花郁金色。绿蛇衔珠丹。辞谢床上女。还我十指环。"
    },
    {
      "title": "慕容家自鲁企由谷歌",
      "poem": "郎在十重楼。女在九重阁。郎非黄鹞子。那得云中雀。"
    },
    {
      "title": "高阳乐人歌",
      "poem": "可怜白鼻騧。相将入酒家。无钱但共饮。画地作交赊。何处觞来。两颊色如火。自有桃花容。莫言人劝我。"
    },
    {
      "title": "木兰诗二首",
      "poem": "唧唧何力力。木兰当户织。不闻机杼声。唯闻女叹息。问女何所思。问女何所忆。女亦无所思。女亦无所忆。昨夜见军帖。可汗大点兵。军书十二卷。卷卷有爷名。阿爷无大儿。木兰无长兄。愿为市鞍马。从此替爷征。东市买骏马。西市买鞍鞯。南市买辔头。北市买长鞭。朝辞爷娘去。暮宿黄河边。不闻爷娘唤女声。但闻黄河流水鸣溅溅。旦辞黄河去。暮宿黑山头。不闻爷娘唤女声。但闻燕山胡骑声啾啾。万里赴戎机。关山度若飞。朔气传金柝。寒光照铁衣。将军百战死。壮士十年归。归来见天子。天子坐明堂。策勋十二转。赏赐百千强。可汗问所欲。木兰不用尚书郎。愿駞千里足。送儿还故乡。爷娘闻女来。出郭相扶将。阿姊闻妹来。当户理红妆。小弟闻姊来。磨刀霍霍向猪羊。开我东阁门。坐我西间床。脱我战时袍。著我旧时裳。当窗理云鬓。对镜帖花黄。出门看火伴。火伴始惊惶。同行十二年。不知木兰是女郎。雄兔脚扑朔。雌兔眼迷离。两兔傍地走。安能辨我是雄雌。木兰抱杼嗟。借问复为谁。欲闻所慽慽。感激强其颜。老父隶兵籍。气力日衰耗。岂足万里行。有子复尚少。胡沙没马足。朔风裂人肤。老父旧羸病。何以强自扶。木兰代父去。秣马备戎行。易却纨绮裳。洗却铅粉妆。驰马赴军幕。慷慨携干将。朝屯雪山下。暮宿青海傍。夜袭月支肤。更携于阗羌。将军得胜归。士卒还故乡。父母见木兰。喜极成悲伤。木兰能承父母颜。却卸巾鞲理丝簧。昔为烈士雄。今复娇子容。亲戚持酒贺。父母始知生女与男同。门前旧军都。十年共崎岖。本结兄弟交。死战誓不渝。今也见木兰。言声虽是颜貌殊。惊愕不敢前。叹重徒嘻吁。世有臣子心。能如木兰节。忠孝两不渝。千古之名焉可灭。"
    },
    {
      "title": "梁雅乐歌六首",
      "poem": "沈约"
    },
    {
      "title": "皇雅",
      "poem": "帝德实广运。车书靡不宾。执瑁朝群后。垂旒御百神。八荒重译至。万国婉来亲。华盖拂紫微。勾陈绕太一。容裔被缇组。参差罗罕毕。星回昭以烂。天行徐且谧。清跸朝万寓。端冕临正阳。青絇黄金繶。衮衣文绣裳。既散华虫采。复流日月光。"
    },
    {
      "title": "涤雅",
      "poem": "将修盛礼。其仪孔炽。有腯斯牲。国门是置。不黎不。靡愆靡忌。呈肌献体。永言昭事。俯休皇德。仰绥灵志。百福具膺。嘉祥允洎。骏奔伊在。庆覃遐嗣。"
    },
    {
      "title": "牷雅",
      "poem": "反本兴敬。复古昭诚。礼容宿设。祀事孔明。华俎待献。崇碑丽牲。充哉茧握。肃矣簪缨。其膋既启。我豆既盈。庖丁游刃。葛卢验声。多祉攸集。景福来并。"
    },
    {
      "title": "諴雅",
      "poem": "怀忽慌。瞻浩荡。尽诚洁。致虔想。出杳冥。降无象。皇情肃。具僚仰。人礼盛。神途敞。亻爱明灵。申敬享。感苍极。洞玄象。地德溥。昆丘峻。扬羽翟。鼓应Ａ５７。出尊祗。诚信。招海渎。罗岳镇。惟福祉。咸昭晋。我有明德。馨非稷黍。牲玉孔备。嘉荐惟旅。金悬宿设。和乐具举。礼达幽明。敬行尊俎。钟鼓云送。遐福是与。"
    },
    {
      "title": "献雅",
      "poem": "神宫肃肃。天仪穆穆。礼献既同。膺兹厘福。我有馨明。无愧史祝。"
    },
    {
      "title": "禋雅",
      "poem": "紫宫昭焕。太乙微玄。降临下土。尊高上天。载陈珪币。式备牲牷。云箛清引。栒虡高悬。俯昭象物。仰致高烟。肃彼灵祉。咸达皇虔。盛乐斯举。协徵调宫。灵飨庆洽。祉积化融。八变有序。三献已终。坎牲瘗玉。酬德报功。振垂成吕。投壤生风。道无虚致。事由感通。於皇盛烈。比祚华嵩。"
    },
    {
      "title": "梁南郊登歌诗二首",
      "poem": "暾既明。礼告成。惟圣祖。主上灵。爵已献。罍又盈。息羽龠。展歌声。亻爱如在。结皇情。礼容盛。尊俎列。玄酒陈。陶匏设。献清酒。致虔洁。王既升。乐已阕。降苍昊。垂芳烈。"
    },
    {
      "title": "梁北郊登歌二首",
      "poem": "方坛既塪。地只已出。盛典弗愆。群望咸秩。乃升乃献。敬成礼卒。灵降无兆。神飨载谧。允矣嘉祚。其升如日。至哉坤元。实惟厚载。躬兹奠飨。诚交显晦。或升或降。摇珠动佩。德表成物。庆流皇代。纯虾不諐。祺福是赉。"
    },
    {
      "title": "歌青帝辞",
      "poem": "帝居在震。龙德司春。开元布泽。含和尚仁。群居既散。岁云阳止。饬农分地。民粒惟始。雕梁绣栱。丹楹玉墀。灵威以降。百福来绥。"
    },
    {
      "title": "歌赤帝辞",
      "poem": "炎光在离。火为威德。执礼昭训。持衡受则。靡草既凋。温风以至。嘉荐惟旅。时羞孔备。齐缇在堂。笙镛在下。匪惟七百。无绝终始。"
    },
    {
      "title": "歌黄帝辞",
      "poem": "郁彼中坛。含灵阐化。回环气象。轮无辍驾。布德焉在。四序将收。音宫数五。饭稷骖骝。宅屏居中。旁临外宇。升为帝尊。降为神主。"
    },
    {
      "title": "歌白帝辞",
      "poem": "神在秋方。帝居西皓。允兹金德。裁成万宝。鸿来雀化。参见火斜。幕无玄鸟。菊有黄华。载列笙磬。式陈彝俎。灵罔常怀。惟德是与。"
    },
    {
      "title": "歌黑帝辞",
      "poem": "德盛乎水。玄冥纪节。阴降阳腾。气凝象閟。司智莅坎。驾铁衣玄。祈寒拆地。晷度回天。悠悠四海。骏奔奉职。祚我无疆。永隆民极。"
    },
    {
      "title": "粱宗庙歌七首",
      "poem": "功高礼洽。德尊乐备。三献具举。百司在位。诚敬罔愆。幽明同致。茫茫亿兆。无思不遂。盖之如天。容之如地。殷兆玉筐。周始邠王。於赫文祖。基我大梁。肇土七十。奄有四方。帝轩百祀。人思未忘。永言圣烈。祚我无疆。有夏多罪。殷人涂炭。四海倒悬。十室思乱。自天命我。歼凶殄难。既跃乃飞。言登天汉。爰享爰格。福禄攸赞。牺象既饰。罍俎斯具。我郁载馨。黄流乃注。峨峨卿士。骏奔是务。佩上鸣阶。缨还拂树。悠悠亿兆。天临日煦。猗与至德。光被黔首。铸镕苍昊。甄陶区有。恪恭三献。对扬万寿。比屋可封。含生无咎。匪徒七百。天长地久。有命自天。於皇后帝。悠悠四海。莫不来祭。繁祉具膺。八神耸卫。福至有兆。庆来无际。播此馀休。于彼荒裔。祀典昭洁。我礼莫违。八簋充室。六龙解騑。神宫肃肃。灵寝微微。嘉荐既飨。景福攸归。至德光被。洪祚载辉。"
    },
    {
      "title": "舞歌",
      "poem": "閟宫肃肃。清庙济济。於穆夫人。固天攸启。祚我梁德。膺斯盛礼。文达向。重檐丹陛。饰我俎彝。洁我粢盛。躬事奠飨。推尊尽敬。悠悠万国。具承兹庆。大孝追远。兆庶攸咏。"
    },
    {
      "title": "登歌",
      "poem": "光流者远。礼贵弥申。嘉飨云备。盛典必陈。追养自本。立爱惟亲。皇情乃慕。帝服来尊。驾齐六辔。旗耀三辰。感兹霜露。事彼冬春。以斯孝德。永被烝民。"
    },
    {
      "title": "俊雅",
      "poem": "设官分职。髦俊攸俟。髦俊伊何。贵德尚齿。唐乂咸事。周宁多士。区区卫国。犹赖君子。汉之得人。帝猷乃理。开我八袭。辟我九重。珩佩流响。缨绂有容。衮衣前迈。列辟云从。义兼东序。事美西雍。分阶等肃。异列齐恭。重列北上。分庭异陛。百司扬职。九宾相礼。齐宋舅甥。鲁卫兄弟。思皇蔼蔼。群龙济济。我有嘉宾。实惟恺悌。"
    },
    {
      "title": "胤雅",
      "poem": "自昔殷代。哲王迭有。降及周成。惟器是守。上天乃眷。大梁既受。灼灼重明。仰承元首。体乾作贰。命服斯九。置保置师。居前居后。前星比耀。克隆万寿。"
    },
    {
      "title": "寅雅",
      "poem": "礼莫违。乐具举。延藩辟。朝帝所。执桓蒲。列齐莒。垂衮毳。纷容与。升有仪。降有序。齐簪绂。忘笑语。始矜严。终酣醑。"
    },
    {
      "title": "介雅",
      "poem": "百福四象初。万寿三元始。拜献惟衮职。同心协卿士。北极永无穷。南山可足拟。寿随百礼洽。庆与三朝升。惟皇集繁祉。景福互相仍。申锡永无遗。穰简必来应。百味既含馨。六饮莫能尚。玉罍信湛湛。金卮颇摇漾。敬举发天和。祥祉流嘉贶。"
    },
    {
      "title": "需雅",
      "poem": "实体平心待和味。庶羞百品多为贵。或鼎或鼒宣九沸。楚桂胡盐芼芳卉。加笾列俎凋且蔚。五味九变兼六和。令芳甘旨庶且多。三危之露九期禾。圆案方丈粲星罗。皇举斯乐同山河。九州上腴非一族。玄芝碧树寿华木。终朝采之不盈掬。用拂腥膻和九谷。既甘且饫致遐福。人欲所大味为先。兴和尽敬咸在旃。碧鳞朱尾献嘉鲜。红毛绿翼坠轻翾。臣拜稽首万斯年。击钟以俟惟大国。况乃御天流至德。侑食斯举扬盛则。其礼不愆仪不忒。风猷所被深且塞。膳夫奉职献芳滋。不麛不夭咸以时。调甘适苦别渑淄。其德不爽受福厘。於焉逸豫永无期。备味斯飨惟至圣。咸降人神礼为盛。或风或雅流歌咏。负鼎言归启殷命。悠悠四海同兹庆。道我六穗罗八珍。洪鼎自爨匪劳薪。荆包海物必来陈。滑甘滫氵髓味和神。以斯至德被无垠。"
    },
    {
      "title": "雍雅",
      "poem": "明明在上。其仪有序。终事靡愆。收鉶撤俎。乃升乃降。和乐备举。天德莫违。人谋是与。敬行礼达。兹焉燕语。我馂惟阜。我肴孔庶。嘉味既充。食旨斯饫。属厌无爽。冲和在御。击壤齐欢。怀生等豫。烝庶乃粒。实由仁恕。百司警列。皇在在陛。既饫且醑。卒食成礼。其容穆穆。其仪济济。凡百庶僚。莫不恺悌。奄有万国。抑由天启。"
    },
    {
      "title": "俊雅",
      "poem": "惟王建国。辨方正位。於赫有梁。向明而治。知人则哲。聪明文思。思皇多士。俊乂咸事。弗惟其官。惟人乃备。训迪庶工。位以德序。恭已而治。垂旒当宁。或以言扬。或以事举。春朝秋觐。圭币惟旅。翼翼丰郇。峨峨齐楚。客入金奏。宾至县兴。威仪有则。是降是升。百辟卿士。元首是承。左右秩秩。终敬且矜。彝伦攸序。王猷以凝。"
    },
    {
      "title": "胤雅",
      "poem": "天下为家。大梁受命。眷求一德。惟烈无竞。仪刑哲王。元良诞庆。灼灼明两。作离承圣。英华外发。温文成性。立师立保。左右惟政。休有烈光。前星比盛。"
    },
    {
      "title": "寅雅",
      "poem": "车同轨。行同伦。来万国。相九宾。延群后。朝荩臣。礼时行。乐日新。摐夷则。奏雅寅。衮衣曜。玉帛陈。仪抑抑。皇恂恂。"
    },
    {
      "title": "介雅",
      "poem": "明君创洪业。大同登颂声。开元洽百礼。来仪奏九成。申锡南山祚。赫赫复明明。三朝礼乐和。百福随春酒。玉樽湛而献。聪明作元后。安乐享延年。无疆臣拜手。四气新元旦。万寿初今朝。趋拜齐衮玉。钟石变箫韶。日升等皇运。洪基邈日遥。"
    },
    {
      "title": "需雅",
      "poem": "农用八政食为元。播时百谷民所天。禘尝郊社尽洁虔。燕飨馈食礼节宣。九功惟序登颂弦。感物而动物靡遂。大羹不和有遗味。非极口腹而行气。节之民心杀攸贵。宁为礼本饔与饩。始诸饮食物之初。设卦观象受以需。烝民乃粒有牲刍。自卫反鲁删诗书。弋不射宿杀已祛。在昔哲王观民志。庶羞百品因时备。为善不同同归治。蔬膳菲食化始至。率物以躬行尊位。雅有洄酌风采苹。蕴藻之菜非八珍。涧溪沼沚贵先民。明信之德感人神。譬诸禴祭在西邻。行苇之微犹勿践。宁惟血气无身剪。圣人之心微而显。千里之应出言善。况遂豚鱼革前典。春酸夏苦冬有宜。筐莒钅奇釜备糗酏。逡巡揖让诏司仪。卑高制节明等差。君臣之序正在斯。日月光华风四塞。规飨有序仪不忒。匪天私梁乃佑德。光被四表自南北。长世缀旒为下国。"
    },
    {
      "title": "雍雅",
      "poem": "穆穆天子。时惟圣敬。济济群公。恭为德柄。为撤有典。膳夫是命。礼行禘尝。义光朝聘神飨其德。民洽其庆。尚有和羹。既戒且平。亦有其馂。亦惟克明。其馂惟旅。其酳惟成。百礼斯洽。三宥已行。明哉元首。遹骏其声。戒食有章。卒食惟序。庭鸣金奏。凯收笾莒。客出以雍。撤以振羽。离磬乃作。和钟备举。济济威仪。喤々簨虡。"
    },
    {
      "title": "角引",
      "poem": "萌生触发。岁在春。咸池始奏。德尚仁。以息。和且均。"
    },
    {
      "title": "徵引",
      "poem": "执衡司事。宅离方。滔滔夏日。火德昌。八音备举。乐无疆。"
    },
    {
      "title": "宫引",
      "poem": "八音资始。君五声。兴此和乐。感百精。优游律吕。被咸英。"
    },
    {
      "title": "商引",
      "poem": "司秋纪兑。奏西音。激扬钟石。和瑟琴。风流福被。乐愔愔。"
    },
    {
      "title": "羽引",
      "poem": "玄英纪运。冬冰折。物为音本。和且悦。穷高测深。长无绝。"
    },
    {
      "title": "相和六引",
      "poem": "萧子云"
    },
    {
      "title": "宫引",
      "poem": "宅中为君。声之始。气和而应。律生子。四宫既作。阴阳理。"
    },
    {
      "title": "商引",
      "poem": "君臣数九。发凉风。三弦夷则。白藏通。克谐候管。和六同。"
    },
    {
      "title": "角引",
      "poem": "蛰虫始振。音在斯。五声六律。旋相为。韶继夏心。备咸池。"
    },
    {
      "title": "徵引",
      "poem": "朱明在离。日长至。候气而动。徵为事。六乐成文。从之备。"
    },
    {
      "title": "羽引",
      "poem": "其音为物。登玄英。制留循短。位浊清。惟皇创则。和且平。"
    },
    {
      "title": "梁鼓吹曲十二首",
      "poem": "沈约"
    },
    {
      "title": "木纪谢",
      "poem": "木纪谢。火运昌。炳南陆。耀炎光。民去癸。鼎归梁。鲛鱼出。庆云翔。韊五帝。轶三王。德无外。化溥将。仁荡荡。义汤汤。浸金石。达昊苍。横四海。被八荒。舞干戚。垂衣裳。对天眷。坐严廊。胤有锡。祚无疆。风教远。礼容盛。感人神。宣舞咏。降繁祉。延嘉庆。"
    },
    {
      "title": "贤首山",
      "poem": "贤首山。险而峻。乘岘凭临胡阵。骋奇谋。奋卒徒。断白马。塞飞狐。殪日逐。歼骨都。刃谷蠡。馘林胡。草既润。原亦涂。轮无反。幕有乌。扫残孽。震戎逋。扬凯奏。展欢酺。咏枤杜。旋京吴。"
    },
    {
      "title": "桐柏山",
      "poem": "桐柏山。淮之首。肇基帝迹。遂光区有。大震边关。殪獯丑。农既劝。民惟阜。穗充庭。稼盈亩。迨嘉辰。芳糗。纳寒场。为春酒。昭景福。介眉寿。天斯长。地斯久。化无极。功无朽。"
    },
    {
      "title": "道亡",
      "poem": "道亡数极归永元。悠悠兆庶尽含冤。沈河莫极皆无安。赴海谁授矫龙翰。自樊汉仙波流水清且澜。救此倒悬拯涂炭。誓师刘旅赫灵断。率兹八百驱十乱。登我圣明去多难。长夜杳冥忽云旦。"
    },
    {
      "title": "忱",
      "poem": "威忱威授律命苍兕。言薄加湖灌秋水。回澜瀄汨泛增雉。争河投岸掬盈指。犯刃婴戈洞流矢。资此威烈齐文轨。"
    },
    {
      "title": "汉东流",
      "poem": "汉东流。江之汭。逆徒蜂聚。旌旗纷蔽。仰震威灵。乘高骋锐。至仁解网。穷鸟入怀。因此龙跃。言登泰阶。"
    },
    {
      "title": "鹤楼峻",
      "poem": "鹤楼峻。连翠微。因严设险池永归。唇亡齿惧。薄言震。耀灵威。凶众稽颡。天不能违。金汤无所用。功烈长巍巍。"
    },
    {
      "title": "昏主恣淫慝",
      "poem": "昏主恣淫慝。皆曰自昌盛。上仁矜亿兆。誓师为请命。既齐丹浦战。又符甲子辰。龛难伐有罪。伐罪吊斯民。悠悠亿万姓。於此睹阳春。"
    },
    {
      "title": "石首局",
      "poem": "石首局。北墉墐。新堞严。东垒峻。共表里。遥相镇。矢未飞。鼓方振。竞衔璧。并舆榇。酒池扰。象廊震。同伐谋。兼善陈。辟应和。扫煨烬。剪庶恶。靡馀胤。"
    },
    {
      "title": "期运集",
      "poem": "期运集。惟皇膺宝符。龙跃清汉渚。凤起方城隅。讴歌共适夏。狱讼两违朱。二仪启嘉祚。千载犹旦暮。舞蹈流帝功。金玉昭王度。"
    },
    {
      "title": "於穆",
      "poem": "於穆君臣。君臣和以肃。关王道。定天保。乐均灵囿。宴同在镐。前庭悬鼓钟。左右列笙镛。缨佩俯仰。有则修礼容。翔振鹭。骋群龙。隆周何足拟。远与唐比踪。"
    },
    {
      "title": "惟大梁",
      "poem": "惟大梁。开运。受箓。膺图。君八极。冠带被五都。四海并和会。排阙款塞无异涂。"
    },
    {
      "title": "应王受图曲",
      "poem": "应王受图。荷天革命。乐曰功成。礼云治定。恩弘庇臣。念昭率性。乃眷三才。以宣八政。愧无则哲。临渊自镜。或戒面从。永隆福庆。"
    },
    {
      "title": "臣道曲",
      "poem": "孝义相化。礼让为风。当官无媚。嗣民必公。谦谦君子。謇謇匪躬。谅而不讦。和而不同。诫之诫之。去骄思冲。弘兹大雅。是曰至忠。"
    },
    {
      "title": "积恶篇",
      "poem": "积恶在人。犹酖处腹。酖成形亡。恶积身覆。殷辛再离。温舒五族。责必及嗣。财岂润屋。斯川既往。逝命不复。镜兹馀殃。幸修多福。"
    },
    {
      "title": "积善篇",
      "poem": "惟德是辅。皇天无亲。抱狱归舜。舍财去邠。豚鱼怀信。行苇留仁。先世有作。馀庆方因。鸣玉承家。锡珪于民。连城非重。积善为珍。"
    },
    {
      "title": "宴酒篇",
      "poem": "记称成礼。诗咏饱德。卜昼有典。厌夜不忒。彝酒作民。乐饮亏则。腐腹遗丧。濡首亡国。哲彼六马。去兹三惑。占言孔昭。以求温克。"
    },
    {
      "title": "梁大壮大观舞歌二首",
      "poem": "沈约"
    },
    {
      "title": "大壮舞歌",
      "poem": "高高在上。实爱斯人。眷求圣德。大拯彝伦。率土方燎。如火在薪。惵惵黔首。暮不及晨。朱光启耀。兆发穹旻。我皇郁起。龙跃汉津。言届牧野。电激雷震。阙巩之甲。彭濮之人。或貔或武。漂杵浮轮。我邦虽旧。其命维新。六伐乃止。七德必陈。君临万国。遂抚八寅。"
    },
    {
      "title": "大观舞歌",
      "poem": "皇矣帝烈。大哉兴圣。奄有四方。受天明命。居上不怠。临下惟敬。举无愆则。动无失正。物从其本。人遂其性。昭播九功。肃齐八柄。宽以惠下。德以为政。三趾晨仪。重轮夕映。栈壑忘阻。梯山匪敻。如曰有恒。与天无竟。载陈金石。式流舞咏。咸英韶夏。於兹比盛。"
    },
    {
      "title": "梁鞞舞歌",
      "poem": "沈约〈《诗纪》云。乐府失名。考目录作沈约。〉"
    },
    {
      "title": "明之君六首",
      "poem": "大梁七百始。天监三元初。圣功澄宇县。帝德总车书。熙熙亿兆臣。其志皆欢愉。刑措甫自今。隆平亦肇兹。神武超楚汉。安用道邠岐。百拜奄来宅。执玉咸在斯。象天则地体无为。礼缉民用扰。乐谐风自移。舜琴终已绝。尧衣今复垂。象天则地体无为。治兵战六兽。为邦命九官。灵蛇及瑞羽。分素复衔丹。望就逾轩顼。铿锵掩咸护。九尾扰成群。八象鸣相顾。象天则地化云布。有为臣所执。司契君之道。运行乃四时。无言信苍昊。宸居体冲寂。忘怀定天保。至德同自然。裁成侔玄造。珍祥委天贶。灵物开地宝。窈窕降青琴。参差就朱草。"
    },
    {
      "title": "梁鞞舞歌三首",
      "poem": "周舍"
    },
    {
      "title": "明之君",
      "poem": "赫矣明之君。我皇迈前古。机灵通日月。圣敬缔区宇。淮海无横波。文轨同一土。乐哉太平世。当歌复当舞。"
    },
    {
      "title": "明主曲",
      "poem": "圣主应图箓。天下咸所归。端扆临赤县。宸居法紫微。遐方奉正朔。外户辟重扉。我君延万寿。福祚长巍巍。"
    },
    {
      "title": "明君曲",
      "poem": "明君班五瑞。就日朝百王。充庭植鹭羽。钧天奏清商。本支同中岳。良臣安四方。盛明普日月。兆民乐未央。◎释氏"
    },
    {
      "title": "咸阳宫人为咸阳王禧歌",
      "poem": "可怜咸阳王。奈何作事误。金床玉几不能眠。夜踏霜与露。洛水湛湛弥岸长。行人那得渡。"
    },
    {
      "title": "河北民为裴侠歌",
      "poem": "肥鲜不食。丁庸不取。裴公贞惠。为世规矩。"
    },
    {
      "title": "时人为上高里歌",
      "poem": "洛阳城北上高里。殷之顽民昔所止。今日百姓造瓮子。人皆弃去住者耻。"
    },
    {
      "title": "湘川渔者歌",
      "poem": "帆随湘转。望衡九面。"
    },
    {
      "title": "赵郡为李曾谣",
      "poem": "诈作赵郡鹿。犹胜常山粟。"
    },
    {
      "title": "河东民为元淑谣",
      "poem": "泰州河东。杼柚代舂。元公至止。田畴始理。"
    },
    {
      "title": "宣武孝明时谣",
      "poem": "狐非狐。貉非貉。焦梨狗子齿断索。"
    },
    {
      "title": "孝明时洛下谣",
      "poem": "铜拔打铁拔。元家世将末。"
    },
    {
      "title": "清河民为宋世良谣",
      "poem": "宁度东吴会稽。不历成公曲堤。曲堤虽险贼何益。但有宋公自屏迹。"
    },
    {
      "title": "洛中童谣二首",
      "poem": "三月末。四月初。杨灰簸土觅真珠。头去项。脚根齐。驱上树。不须梯。"
    },
    {
      "title": "西魏时童谣",
      "poem": "獾獾头团圞。河中狗子破尔苑。"
    },
    {
      "title": "东魏童谣",
      "poem": "可怜青雀子。飞来邺城里。羽翮垂欲成。化作鹦鹉子。"
    },
    {
      "title": "东魏武定末童谣",
      "poem": "百尺高竿摧折。水底燃灯灯灭。"
    },
    {
      "title": "祖珽引魏世谣",
      "poem": "河南种谷河北生。白杨树头金鸡鸣。"
    },
    {
      "title": "柳楷引谣",
      "poem": "鸾生十子九子。一子不关中乱。"
    },
    {
      "title": "诘汾力微谚",
      "poem": "诘汾皇帝无妇家。力微皇帝无舅家。"
    },
    {
      "title": "广平百姓为李波小妹语",
      "poem": "李波小妹字雍容。褰裙逐马如卷蓬。左射右射必叠双。妇女尚如此。男子那可逢。"
    },
    {
      "title": "时人为李崇元融语",
      "poem": "陈留章武。伤腰折股。贪人败类。秽我明主。"
    },
    {
      "title": "时人为安丰中山济南三王语",
      "poem": "三王楚楚尽琳琅。未若济南备圆方。"
    },
    {
      "title": "时人为祖莹袁翻语",
      "poem": "京师楚楚。袁与祖。洛阳翩翩。祖与袁。"
    },
    {
      "title": "同门生为李谧语",
      "poem": "青成蓝。蓝谢青。师何常。在明经。"
    },
    {
      "title": "时人为元颐元钦语",
      "poem": "皇宗略略。寿安思若。"
    },
    {
      "title": "时人为王嶷语",
      "poem": "实痴实昏。终得保存。"
    },
    {
      "title": "百姓为公孙轨语",
      "poem": "驴无强弱。辅脊自壮。"
    },
    {
      "title": "时人为王遵业王延明语",
      "poem": "英英济济。王家兄弟。"
    },
    {
      "title": "桑乾乡里为房景伯语",
      "poem": "有义有礼。房家兄弟。"
    },
    {
      "title": "时人为崔楷语",
      "poem": "莫犭廌獬。付崔楷。"
    },
    {
      "title": "李彪引谚",
      "poem": "一日不书。百事荒芜。"
    },
    {
      "title": "邢峦引俗谚",
      "poem": "耕则问田奴。绢则问织婢。"
    },
    {
      "title": "高谦之引谚",
      "poem": "迷而知反。得道未还。"
    },
    {
      "title": "贼为杨津语",
      "poem": "不畏利槊坚城。惟畏杨公铁星。"
    },
    {
      "title": "相府为裴汉语",
      "poem": "日下粲烂有裴汉。"
    },
    {
      "title": "杨衒之引语",
      "poem": "洛阳男儿急作髻。瑶光寺尼夺作婿。"
    },
    {
      "title": "杨衒之引谣语",
      "poem": "狱中无系囚。舍内无青州。假令家道恶。腹中不怀愁。"
    },
    {
      "title": "杨衒之引京师语",
      "poem": "洛鲤伊鲂。贵於牛羊。"
    },
    {
      "title": "杨衒之引京师语",
      "poem": "白马甜榴。一实直牛。"
    },
    {
      "title": "杨衒之引游侠语",
      "poem": "不畏张弓拔刀。唯畏白堕春醪。"
    },
    {
      "title": "杨衒之引秦民语",
      "poem": "快马健儿。不如老妪吹篪。"
    },
    {
      "title": "阚骃引语",
      "poem": "沛国龙穴至山乘。诈托旅使若奔丧。道遇寇抄失资粮。"
    },
    {
      "title": "郦道元引橘洲谚",
      "poem": "昭潭无底橘洲浮。"
    },
    {
      "title": "郦道元引俗谚论清泉河",
      "poem": "高梁无上源。清泉无下尾。"
    },
    {
      "title": "郦道元引古语论南北岈",
      "poem": "南岈北岈。万有馀家。"
    },
    {
      "title": "郦道元引涝滩净滩谚",
      "poem": "冬涝夏净。断官使命。"
    },
    {
      "title": "郦道元引语",
      "poem": "绵洛为没沃。"
    },
    {
      "title": "高允引谚",
      "poem": "其益如毫。其损如刀。"
    },
    {
      "title": "贾思勰引谚论力耕",
      "poem": "智如禹汤。不如常耕。"
    },
    {
      "title": "贾思勰引谚论种谷树木",
      "poem": "一年之计。莫如种谷。十年之计。莫如树木。"
    },
    {
      "title": "贾思勰引谚论锄地",
      "poem": "锄头三寸泽。"
    },
    {
      "title": "贾思勰引谚论养牛马",
      "poem": "羸牛劣马。寒食下。"
    },
    {
      "title": "贾思勰引河西语",
      "poem": "贷我东墙。亻赏我田粱。"
    },
    {
      "title": "仇儒造妖言",
      "poem": "燕东倾。赵当续。欲知其名。淮水不足。"
    },
    {
      "title": "魏孝武帝迁长安时谚",
      "poem": "荧惑入南斗。天子下殿走。"
    },
    {
      "title": "阿那环",
      "poem": "闻有匈奴主。杂骑起尘埃。列观长平坂。驱马渭桥来。"
    },
    {
      "title": "杨白花",
      "poem": "阳春二三月。杨柳齐作花。春风一夜入闺闼。杨花飘荡落南家。含情出户脚无力。拾得杨花泪沾臆。秋去春还双燕子。愿衔杨花入窠里。"
    },
    {
      "title": "化胡歌七首",
      "poem": "我往化胡时。头载通天威。金紫照虚空。有光晖。胡王心懭戾。不尊我为师。吾作变通力。要之出神威。麾月使东走。须弥而西颓。足蹹乾巛桥。日月左右回。天地昼暗昏。星辰差驰。众灾竞地起。良医绝不知。胡王心怖怕。叉手向吾啼。作大慈悲教。化之渐微微。落簪去一食。右肩不著衣。男曰忧婆塞。女曰忧婆夷。化胡今宾服。游神於紫微。我在舍卫时。约敕瞿昙身。汝共摩诃萨。赍经教东秦。历落神州界。迫至东海间。广宣至尊法。教授聋俗人。与子威神法。化道满千年。年终时当还。慎莫恋中秦。致令天气怒。太上踏地瞋。寺庙崩倒澌。龙王舐经文。八万四千弟子。一时受大缘。轮转五道头。万元一昇仙。吾子三天上。愍子泪流连。念子出行道。不能却死缘。不能陵虚空。束身入黄泉。天门地户塞。一去不能还。虽得存禋嗣。使子常塞心。逆天违地理。灾考加子身。神能易生死。由子行不真。三十六天道。终卒归无形。我身西化时。登上华狱山。举目看昆仑。须弥了悬。矫翼履清虚。倏忽到西天。但见西王母。严驾欲东旋。玉女数万千。姿容甚丽妍。天姿绝端严。齐执皇灵书。诵读仙圣经。养我同时姝。将我入天庭。皇老东向坐。身体曒然明。授我仙圣道。接度天下贤。我昔西化时。登上华狱山。北向视玄冥。秦川荡然平。汉少杂类多。不信至真言。吾后千馀年。白骨如丘山。尸骸路草野。流血成洪渊。不忍见子苦。故作大秦吟。哀叹Ａ６０头。以示通中贤。见机降时世。不值苦以辛。我昔化胡时。西登太白山。修身严石里。四向集诸仙。玉女檐浆酪。仙人歌玉文。天龙翼从后。白虎口驰刚。玄武负钟鼓。朱雀持幢幡。化胡成佛道。丈六金刚身。时与决口教。后当存经文。吾昇九天后。克木作吾身。我昔离周时。西化向罽宾。路由函关去。会见尹喜身。尹喜通窈冥。候天见紫云。知吾当西过。沐浴齐戒身。日夜立香火。约敕守门人。执简迎谒请。延我入皇庭。叩搏亦无数。求欲从我身。道取人诚信。三日口不言。吾知喜心至。遗喜五千文。欲得求长生。读之易精神。将喜入西域。迁喜为真人。我西化胡时。涉天靡不遥。牵天覆六合。艰难身尽婴。胡人不识法。放火烧我身。身亦不缺损。乃复沉深浏。龙王折水脉。复流不复行。愚人皆哀叹。枉此贤人身。吾作腾波炁。起立上著天。日月头上曒。光照亿万千。胡王心方悟。知是我圣人。叩头求悔过。今欲奉侍君。伏愿降灵气。怒活国土人。吾视怨家如赤子。不顾仇以嫌。化命一世士。坐卧诵经文。身无荣华餝。后毕得昇天。吾告时世人。三界里中贤。欲求长生道。莫爱千金身。出身著死地。返更得生缘。火中生莲花。尔乃是至真。莫有生煞想。得道昇清天。未负即真信。Ａ６１子千金身。我昔学道时。登崖历长松。盘屈幽谷里。求觅仙圣公。食服泥洹散。渐得不死踪。九重室中得见不死童。身体绝华丽。二仪中无双。遗我元气乐药。忽然天圣聪。"
    },
    {
      "title": "尹喜哀叹五首",
      "poem": "尹喜告世人。欲求长生道。莫求时世荣。我昔得道时。身为关府君。一日三赏赐。杂彩以金银。不以为己有。施与贫穷人。白日沾王事。夜便习灵仙。餐松食苦柏。微命乃得存。精诚神明佑。守真仰苍天。感得天地道。遇见老君身。难我以父母。却遗五千文。秘室熟读之。三年易精神。授我仙圣方。都体解自然。我昔上九天。下向视玄冥。但见飞仙士。列翼影清天。朝宗九天主。太上皇老君。涤荡六府中。受读仙圣文。王乔得圣道。游行五岳间。服炁食玉英。受命与天并。昔往学道时。登岳历高堽。动见百丈谷。赫赤道里长。有无极神炁。何以到西方。元以度赤谷。垂泪数千行。自念宿罪重。五内心摧伤。我昔求道时。迳历数千崖。浮游八荒外。徒跣身无衣。东过日出界。西寻清山累。足底重躎生。手中抱少微。道见西王母。问我子何归。耻身不学道。意欲觅仙师。感我精诚至。乞我鞋以衣。尔乃得学道。仙炁渐微微。父母怪我晚。昼夜悲嗥啼。大道与俗返。一往不复归。高志日日远。不觉心肝摧。虽得不死道。日月垂微微。心精不退转。今作天人师。昔往学道时。踪迹亦难寻。东到日出界。树木郁郁深。南到阎浮提。大火烧我身。西到俱地。但见金城门。青龙绕城腹。白虎守城前。冲天金楼殿。太上居湛然。光影耀虚空。仙人绝端严。齐执黄卷书。口诵长生文。北向入玄冥。大水湛湛深。绕天数百迎。足底重躎生。尔乃得仙道。把揽天地神。子能述吾道。白日得昇天。"
    },
    {
      "title": "太上皇老君哀歌七首",
      "poem": "三十六宫主。太上皇老君。哀愍下世士。垂神教世贤。子欲修冥福。先当体窈冥。生时得尊贵。不如过去荣。仙驾龙车。迎子游清天。上登金楼殿。坐卧虚空间。行则飞仙从。威仪上柱天。朝登天东头。暮到於天西。戏乐九天外。纵意极周旋。駈使役百鬼。总统於万金。吾哀世愚民。不信冥中神。恃力害良善。不避贤行人。驰马骋东西。自谓常无前。善恶毕有报。业缘须臾间。神明在上见。遣使直往牵。从上头底收。系著天牢门。五毒更加。恶神来克侵。口吟不能言。妻子呼仓天。莫怨神不佑。由子行不仁。吾哀时世人。不信於神明。先人与种福。子孙履上行。衣厚饭得饱。灾考不到门。口气头嘘天。自谓常终日。看师真辽然。得病叩头请。外恭心不敬。神明以知人。三魂系地狱。七魄悬著天。三魂消散澌。五神不安宁。伺命来执宰。丞相踏地瞋。左神不削死。右神不著生。生神不卫护。煞神来入身。或患腰背痛。或患头目疼。百脉不复流。奋忽入黄泉。天门地户。一去不复还。吾哀世愚人。不信冥中神。生时不恭敬。死便亻赏罪缘。典官逐后駈。牵北走东西。抱沙填江海。负石累高山。白日不得食。夜分不得眠。朝与杖一百。暮与鞭一千。不堪考对苦。卖罪与生人。两两共相牵。遂至死灭门。皆由不敬道。神明考人。何不敬真神。生死得昇天。生荣死者乐。生死得蒙恩。吾哀时世人。不信冥中神。一门有十息。纵意行不仁。神明鉴无外。终不滥煞人。或夭华秀子。或夭妙少年。门崩户以坏。学者如浮云。死亦不脱岁。悲哭仍相寻。妻子沉堙澌。一身孤独存。呼天天玄远。呼地地亦深。不能自怨责。各道怨师尊。虽欲思善道。十子不复还。吾告时世人。修道宜殷勤。恩亦不虚生。神明必报人。昔有刘仲伯。精诚於道门。勤恶使从善。岁会集群贤。香火日夜勤。亦能感仓天。命尽应当死。众神与表天。三魂飞杨澌。七魄入死星。右神削死藉。左神著生名。伺命来极济。左相踏地瞋。普告二十狱。拔出仲伯身。三魂还复流。七魄还入身。血脉还运转。百节方更坚。面目更端严。肉骨更鲜明。死臣三七日。寝尸还更生。吾告时世人。髐骨不别真。闲时不共语。急便来求人。死者如流水。去者如浮云。秦川屯军马。中庭生藂榛。百中不留一。到思吾本言。何不学仙道。人身常得存。"
    },
    {
      "title": "老君十六变词",
      "poem": "一变之时。生在南方亦如火。出胎堕地能独坐。合口诵经声璅々。眼中泪出珠子。父母世间惊恠我。复畏寒冻来结果。身着天衣谁知我。二变之时。生在西岳在汉川。寄生王家练精神。出胎堕地谁语言。晃晃昱昱似金银。三十六色绮罗文。国王欢喜会群臣。英儒雅士平论。忽然变化作大人。发眉皓白头柱天。三变之时。变形易体在北方。出胎堕地能居床。合口诵经声琅琅。额上三午十二行。两手不门把文章。配名天地厚阴阳。从石入金快翱翔。四变之时。生在东方身青葱。出胎堕地能瞳舂。合口诵经声雍雍。白日母抱夜乘龙。昆仑山上或西东。上天入地登虚空。仙人侍从数万里。当此之时神炁通。五变之时。生在中都在洛川。嵩高少室岭岑颠。中央修福十万年。教授仙人数万千。齐得昇天入青云。降鉴周室八百年。运终数尽向罽宾。化胡成佛还东秦。敷杨道教整天文。六变之时。生在乾地西北角。图画天地立五岳。处置星辰叙四渎。二十八宿注乡曲。日月照曜为下国。走如流水得周局。智者察之知急速。雨泽以时熟五Ａ６２。万人食之大化足。七变之时。生在北方在海嵎。出胎堕地声由由。好喜歌舞无忧愁。造作音乐作箜篌。万帝来请用解忧。黄河为路行竟头。一身涉世快游游。八变之时。生在东北在艮地。图尽天地我次比。白衣居士维靡诘。欲结坐禅须谙炁。通畅经书有舍利。见吾相好须信企。感子单诚不延次。齐得昇天不堕地。九变之时。下人黄泉正地柱。开辟天地施地户。四炁非阳立冥所。虽有人民不能语。吾入身中施六府。胁为傍通心为主。从此以来能言语。尊卑大小有次绪。万天称传道为父。十变之时。生在东南出风门。尽出天道安山川。置立五岳集灵仙。吹嘘寒暑生万民。烦炁众生人得真。置立五藏施心神。动作六神能语言。有生有死须臾间。如水东流何时还。邂逅相代不得停。何不习善求长生。槃散流俗入胶盆。不能免离丧子身。欲求度世於中禅。搦心不坚固仙根。音聋音痖都不伦。由子前身谤经文。论说道士毁圣人。在恶必报受罪缘。但勤自责莫怨天。十一变之时。生在南方阎浮地。造作天地有作为。化生万物由婴儿。阴阳相对共相随。众生禀气各自为。番息众多满地池。生活自卫由乘靡。劫数灭尽一时亏。洪水滔天到月支。选擢种民留伏羲。思之念之立僧秪。唯有大圣共相知。十二变之时。生在西南在黄昏。时人厌贱还身。善权方略更受新。寄胎托俗蟒虵身。胎中诵经不遇人。左胁而出不由关。堕地七步杂秽间。九龙洗浴人不闻。国王欢喜立东宫。与迎新妇守衢夷。八百伎女营乐身。八研四升不破禅。破散库藏施贫人。道十八人诣宫门。贾作大丑婆罗门。借问太子何时还。王心不语动王情。骑王白象触王瞋。先师知意不与言。著擅特在丘。投身饿虎求道门。变为白狗数百身。稽骨须弥示后人。传语后学须精勤。莫贪秽辱Ａ６１子身。沉累六趣更生难。不信我语至时看。十三变之时。变形易体在罽宾。从天而下无根元。号作弥勒金刚身。胡人不识举邪神。兴兵动众围圣人。积薪国北烧老君。太上慈愍怜众生。渐渐诱进说法轮。剔其须发作道人。横被无领涅槃僧。蒙头著领待老君。手捉锡杖惊地虫。卧便思神起诵经。佛炁错乱欲东秦。梦应明帝张Ａ６３迎。白象驮经诣洛城。汉家立子无人情。舍家父母习沙门。亦无至心逃避兵。不玩道法贪治生。搦心不坚还俗经。八万四千应罪缘。破塔怀庙诛道人。打襄攵铜像削取金。未荣几时还造新。虽得存立帝恐心。十四变之时。变形易像在金卫。沙门闱城说经偈。至著罪人未可济。胡人闻之心恐恠。将从群党来朝拜。叩头悔过求受戒。克肌克骨誓不退。烧指练臂自盟誓。男不妻娶坐思禅。死为尸陁餧鹰鹯。迁神涅槃舍利弗。骨得八百升散诸国。如此迁达离烦欲。苦身求道立可得。十五变之时。西向教化到罽宾。胡国相厘还迦夷。侵境暴耗买育人。男子守塞忧婆夷。吾入国中作善词。说化男子受三归。渐渐诱进说法轮。剔其须发作道人。阳为和上阴阿尼。假作父母度僧尼。师徒相度理无私。迁神涅槃归紫微。四镇安穆和我神。胡人思念长吁啼。铸作金像法我形。三时入礼求长生。寂寂寞寞不应人。仾头视地仰看天。大圣正真何时还。十六变之时。生在蒲林号有遮。大富长者树提阇。有一手巾像龙虵。遣风吹去到王家。国王得之大叹吒。兴兵动众来向家。离舍百里见莲花。国有审看一月夜。王心恶之欲破家。忽然变化白净舍。出家求道号释迦。五百岁之时。乘龙驾虎道得昌。汉地广大历记长。三十六人计弟兄。超度北阙云中翔。新卢酒出俱行尝。娥媚出边作细昌。当此之时乐未央。伊耶乐生寿命长。六百岁之时。一世以去二世归。城郭如故时人非。观者众多知我谁。死生各异令人悲。何不学道世欲衰。踟蹰西北长吁谁。伊耶乐生治太微。"
    },
    {
      "title": "歌",
      "poem": "朝亦饮酒醉。暮亦饮酒醉。日日饮酒醉。国计无取次。"
    },
    {
      "title": "敕勒歌",
      "poem": "敕勒川。阴山下。天似穹庐。笼盖四野。天苍苍。野茫茫。风吹草低见牛羊。"
    },
    {
      "title": "兖州民为郑氏父子歌",
      "poem": "大郑公。小郑公。相去五十载。风教尚犹同。"
    },
    {
      "title": "邯郸郭公歌",
      "poem": "邯郸郭公九十九。技两渐尽入滕口。大儿缘高冈。雉子东南走。不信吾言时。当看岁在酉。"
    },
    {
      "title": "济北民为崔伯谦歌",
      "poem": "崔府君。能治政。易鞭鞭。布威德。民无争。"
    },
    {
      "title": "文宣时谣",
      "poem": "马子入石室。三千六百日。"
    },
    {
      "title": "废帝时童谣三首",
      "poem": "白头羊毣秃。羖历头生角。羊羊吃野草。不吃野草远我道。不远打尔脑。阿姑。祸也。道人姑夫。死也。"
    },
    {
      "title": "孝昭时童谣",
      "poem": "中兴寺内白凫翁。四方侧听声雍雍。道人闻之夜打钟。"
    },
    {
      "title": "武成殂后谣",
      "poem": "千钱买果园。中有芙蓉树。破家不分明。莲子随它去。"
    },
    {
      "title": "武平元年童谣",
      "poem": "狐截尾。你欲除我我除你。"
    },
    {
      "title": "武平中童谣",
      "poem": "和士开。七月三十日。将你向南台。"
    },
    {
      "title": "又",
      "poem": "七月刈禾伤早。九月吃餻正好。十月洗荡饭瓮。十一月出却赵老。"
    },
    {
      "title": "曲严祖珽为斛律光造谣二首",
      "poem": "百升飞上天。明月照长安。高山不推自崩。槲木不扶自竖。盲老公背上下大斧。饶舌老母不得语。"
    },
    {
      "title": "武成时童谣",
      "poem": "九龙母死不作孝。"
    },
    {
      "title": "北齐末邺中童谣",
      "poem": "金作扫帚玉作把。净扫殿屋迎西家。"
    },
    {
      "title": "武平末童谣",
      "poem": "黄花势欲落。清尊但满酌。"
    },
    {
      "title": "徐之范引童谣",
      "poem": "周里跂求伽。豹祠嫁石婆。斩冢作媒人。唯得一量紫綖靴。"
    },
    {
      "title": "杨子术引谣言",
      "poem": "卢十六。稚十四。犍子拍头三十二。"
    },
    {
      "title": "清河民为宋世良谣",
      "poem": "曲堤虽险贼何益。但有宋公自屏迹。"
    },
    {
      "title": "清河民为曲堤语",
      "poem": "宁度江吴会稽。不历成公曲堤。"
    },
    {
      "title": "齐人为苏珍之宋世轨语",
      "poem": "决定嫌疑苏珍之。视表见里宋世轨。"
    },
    {
      "title": "省中为祖珽裴让之语",
      "poem": "多奇多能祖孝徵。能赋能诗裴让之。"
    },
    {
      "title": "文林馆中为陆乂语",
      "poem": "五经无对。有陆乂。"
    },
    {
      "title": "颜之推引俗谚论教子",
      "poem": "教妇初来。教儿婴孩。"
    },
    {
      "title": "颜之推引谚论治家",
      "poem": "落索阿姑餐。"
    },
    {
      "title": "时人为陈元康语",
      "poem": "三崔二张。不如一康。"
    },
    {
      "title": "邺下为陆仲让语",
      "poem": "讲义两行得中郎。"
    },
    {
      "title": "时人为唐邕白建言",
      "poem": "并州赫赫唐与白。"
    },
    {
      "title": "时人为裴皇甫二姓兄弟语",
      "poem": "诹胜於让。和不如亮。"
    },
    {
      "title": "时人为冯祖赵三氏子语",
      "poem": "冯祖及赵。秽我凤池。"
    },
    {
      "title": "御史台中为宋游道语",
      "poem": "见贼能讨。宋游道。"
    },
    {
      "title": "时人为宋游道陆操语",
      "poem": "游道狝猴面。陆操科斗形。意识不关貌。何谓丑者必无情。"
    },
    {
      "title": "邺下为李氏兄弟语",
      "poem": "学则浑绘纬。口则绘纬浑。"
    },
    {
      "title": "时人为义深语",
      "poem": "剑戟森森。李义深。"
    },
    {
      "title": "时人为阳休之语",
      "poem": "能赋能诗。阳休之。"
    },
    {
      "title": "时人为阴凤语",
      "poem": "阴生读书不免痴。不识双凤脱人衣。"
    },
    {
      "title": "时人为法上谚",
      "poem": "沙弥若来。高座逢灾。"
    },
    {
      "title": "肆夏",
      "poem": "肇应灵序。奄字黎民。乃朝万国。爰徵百神。只展方望。幽显咸臻。礼崇声协。贽列珪陈。翼差鳞次。端拱垂绅。来趋动色。式赞天人。"
    },
    {
      "title": "高明乐",
      "poem": "惟神鉴矣。皇灵肃止。圜。）璧展事。成文即始。士备八能。乐合六变。风凑伊雅。光花袭荐。宸卫腾景。灵驾霏烟。严坛生白。绮席凝玄。"
    },
    {
      "title": "昭夏乐",
      "poem": "刚柔凤位。惟皇配之。言肃其礼。念畅在兹。饰牲举兽。载歌且舞。既设伊腯。致精灵府。物色惟典。斋沐加恭。宗族咸暨。罔不率从。"
    },
    {
      "title": "昭夏乐",
      "poem": "展礼上月。肃事应时。茧栗为用。交畅有期。弓矢斯发。瓮簝将事。圆神致祀。率由先志。和以銮刀。臭以血膋。至哉敬矣。厥义孔高。"
    },
    {
      "title": "皇夏乐",
      "poem": "帝敬昭宣。皇诚萧致。玉帛齐轨。屏摄咸次。三垓上列。四陛旁升。龙陈万骑。凤动千乘。神仪天蔼。睟容离曜。金根停轸。奉光先导。"
    },
    {
      "title": "皇夏乐",
      "poem": "紫坛云暧。绀幄霞褰。我其陟止。载致其虔。百灵竦听。万国咸仰。人神咫尺。玄应肹蚃。"
    },
    {
      "title": "高明乐",
      "poem": "上下眷。旁午从。爵以质。献以恭。咸斯畅。乐唯雍。孝敬阐。临万邦。"
    },
    {
      "title": "高明乐",
      "poem": "自天子之。会昌神道。丘陵肃事。克光天保。九关洞开。百灵环列。八樽呈备。五声投节。"
    },
    {
      "title": "武德乐",
      "poem": "配神登圣。主极尊灵。敬宣昭烛。咸达窅冥。礼弘化定。乐赞功成。穰穰介福。下被群生。"
    },
    {
      "title": "皇夏乐",
      "poem": "皇心缅且感。吉蠲奉至诚。赫哉光盛德。乾坤照百灵。报福归昌运。承佑播休明。风云驰九域。龙蛟跃四溟。浮幕呈光气。俪象烛华精。护武方知耻。韶夏仅同声。"
    },
    {
      "title": "高明乐",
      "poem": "献享毕。悬佾周。神之驾。将上游。超斗极。绝河流。怀万国。宁九州。欣帝道。心顾留。匝上下。荷皇休。"
    },
    {
      "title": "昭夏乐",
      "poem": "玄黄覆载。元首照临。合德致礼。有契其心。敬申事阕。絜诚共报。玉帛载升。棫朴斯燎。寥廓幽暧。播以馨香。皇灵惟监。降福无疆。"
    },
    {
      "title": "皇夏乐",
      "poem": "天大亲严。匪敬伊孝。永言肆飨。宸明增耀。阳丘既畅。大典逾光。乃安斯息。钦若旧章。天回地旋。鸣銮引警。且万且亿。皇历惟永。"
    },
    {
      "title": "青帝高明乐",
      "poem": "岁云献。谷风归。斗东指。雁北飞。电鞭激。雷车遽。虹旌靡。青龙驭。和气洽。具物滋。翻降止。应帝期。"
    },
    {
      "title": "赤帝高明乐",
      "poem": "婺女司旦。仲吕宣。朱精御节。离景延。根荄俊茂。温风发。柘火风水。应炎月。执衡长物。德孔昭。赤旗电曳。会今朝。"
    },
    {
      "title": "黄帝高明乐",
      "poem": "居中匝五运。乘衡毕四时。含养滋群物。协德固皇基。啴缓契王风。持载符君德。良辰动灵驾。承祀昌邦国。"
    },
    {
      "title": "白帝高明乐",
      "poem": "风凉露降。驰景飏寒精。山川摇落。平秩在西成。盖藏成积。烝民被嘉祉。从享来仪。鸿休溢千祀。"
    },
    {
      "title": "黑帝高明乐",
      "poem": "虹藏雉化。告寒。冰壮地坼。年殚。日次月纪。方极。九州万邦。献力。叶光是纪。岁穷。微阳潜兆。方融。天子赫赫。明圣。享神降福。惟敬。"
    },
    {
      "title": "肆夏乐",
      "poem": "国际崇祀。严恭有闻。荒华胥暨。乐我大君。冕瑞有列。禽帛载叙。群后师师。威仪容与。执礼辨物。司乐考章。率由靡坠。休有烈光。"
    },
    {
      "title": "高明乐",
      "poem": "祖德光。国图昌。祗上帝。礼四方。辟紫宫。动华阙。龙虎奋。风云发。飞朱雀。从玄武。携日月。带雷雨。耀宇内。溢区中。眷帝道。感皇风。帝道康。皇风扇。粢盛列。椒醑荐。神且宁。会五精。归福禄。幸闾亭。"
    },
    {
      "title": "武德乐",
      "poem": "我惟我祖。自天之命。道被归仁。时屯启圣。运钟千祀。授手万姓。夷凶掩虐。匡颓翼正。载经载营。庶士咸宁。九功以洽。七德兼盈。丹书入告。玄玉来呈。露甘泉白。云郁河清。声教咸往。舟车毕会。仁加有形。化浃无外。严亲惟重。陟配惟大。既佑斯歌。率土攸赖。"
    },
    {
      "title": "昭夏乐",
      "poem": "孝享不匮。精洁临年。涤牢委溢。形色博牷。于以用之。言承歆祀。肃肃威仪。敢不敬止。载饬载省。惟牛惟羊。明神有察。保兹万方。"
    },
    {
      "title": "昭夏乐",
      "poem": "我将宗祀。夤献厥诚。鞠躬如在。侧听无声。荐色斯纯。呈气斯臭。有涤有濯。惟神其佑。五方来格。一人多祉。明德惟馨。於穆不已。"
    },
    {
      "title": "皇夏乐",
      "poem": "象乾上构。仪坤下基。集灵崇祖。永言孝思。室陈簋豆。庭罗悬佾。夙夜畏威。保兹贞吉。舞贵其夜。歌重其升。降斯百禄。惟飨惟应。"
    },
    {
      "title": "高明乐",
      "poem": "度几筵。辟牖户。礼上帝。感皇祖。酌惟絜。涤以清。荐心款。达神明。"
    },
    {
      "title": "高明乐",
      "poem": "帝精来降。应我明德。礼殚义展。流祉邦国。既受多祉。实资孝敬。祀谒其诚。荷天休命。"
    },
    {
      "title": "皇夏乐",
      "poem": "恭祀洽。盛礼宣。英猷烂层景。广泽同深泉。上灵钟百福。群神归万年。月轨咸梯岫。日域尽浮川。瑞鸟飞玄扈。潜鳞跃翠连。皇家膺宝历。两地复参天。"
    },
    {
      "title": "高明乐",
      "poem": "青阳奏。发朱明。歌西皓。唱玄冥。大礼罄。广乐成。神心怿。将远征。饰龙驾。矫凤旍。指阊阖。憩层城。出温谷。迈炎庭。跨西汜。过北溟。忽万亿。耀光精。比电骛。与雷行。嗟皇道。怀万灵。固王业。震天声。"
    },
    {
      "title": "皇夏乐",
      "poem": "文物备矣。声明有章。登荐惟肃。礼邈前王。鬯齐云终。折旋告罄。穆穆旒冕。蕴诚毕敬。屯卫按部。銮跸回途。暂留紫殿。将及清都。"
    },
    {
      "title": "肆夏乐",
      "poem": "霜凄雨畅。烝哉帝心。有敬其祀。肃事惟歆。昭昭车服。济济衣簪。鞠躬贡酎。磬折奉琛。差以五列。和以八音。式祗王度。如玉如金。"
    },
    {
      "title": "高明登歌乐",
      "poem": "日卜惟吉。辰择其良。奕奕清庙。黼黻周张。大吕为角。应钟为羽。路鼗阴竹。德歌昭舞。祀事孔明。百神允穆。神心乃顾。保兹介福。"
    },
    {
      "title": "昭夏乐",
      "poem": "大祀云事。献奠有仪。既歌既展。赞顾迎牺。执从伊竦。刍饰惟栗。俟用於庭。将升於室。且握且骍。以致其诚。惠我贻颂。降祉千龄。"
    },
    {
      "title": "昭夏乐",
      "poem": "缅彼遐慨。悠然永思。留连七享。缠绵四时。神升魄沈。靡闻靡见。阴阳载俟。臭声兼荐。祖考其鉴。言萃王休。降神敷锡。百福是由。"
    },
    {
      "title": "皇夏乐",
      "poem": "齐居严严。夙驾层闱。车辂垂彩。旒衮腾辉。耸诚载仰。翘心有慕。洞洞自形。斤斤表步。閟宫有邃。神道依稀。孝心缅邈。爰属爰依。"
    },
    {
      "title": "登歌乐",
      "poem": "太室窅窅。神居宿设。郁鬯惟芬。珪璋惟洁。彝斝应时。龙蒲代用。藉茅无咎。福禄攸降。端感会事。俨思修礼。齐齐勿勿。俄俄济济。"
    },
    {
      "title": "登歌乐",
      "poem": "我祠我祖。永惟厥先。炎农肇圣。灵祉蝉联。霸图中造。帝业方宣。道昌基构。抚运承天。奄家六合。爰光八埏。尊神致礼。孝思惟缠。寒来暑反。惕荐在年。匪敬伊慕。备物不愆。设虡设业。鼓填填。辟公在位。有容伊虔。登歌启佾。下管应悬。厥容无爽。幽明肃然。诚匝厚地。和达穹玄。既调风雨。载协山川。周庭有列。汤孙永延。教声惟被。迈后光前。"
    },
    {
      "title": "始基乐恢祚舞",
      "poem": "克明克俊。祖武惟昌。业弘营土。声被海方。有流厥德。终耀其光。明神幽赞。景祚攸长。"
    },
    {
      "title": "始基乐恢祚舞",
      "poem": "显允盛德。隆我前构。瑶源弥泻。琼根愈秀。诞惟有族。丕绪克茂。大业崇新。洪基增旧。"
    },
    {
      "title": "始基乐恢祚舞",
      "poem": "祖德丕显。明喆知几。豹变东国。鹊起西归。礼申官次。命改朝衣。敬思孝享。多福无违。"
    },
    {
      "title": "始基乐恢祚舞",
      "poem": "兆灵有业。潜德无声。韬光戢耀。贯幽洞冥。道弘舒卷。施博藏行。缅追岁事。夜遽不宁。"
    },
    {
      "title": "始基乐恢祚舞祖",
      "poem": "皇皇祖德。穆穆其风。语嘿自己。明睿在躬。荷天之锡。圣表克隆。高山作矣。实祚其崇。离光旦旦。载焕载融。感荐惟永。神保无穷。"
    },
    {
      "title": "武德乐昭烈舞",
      "poem": "天造草昧。时难纠纷。孰拯斯溺。靡救其焚。大人利见。纬武经文。顾指维极。吐吸风云。开天辟地。峻岳夷海。冥工掩迹。上德不宰。神心有应。龙化无待。义征九服。仁兵告凯。上平下成。靡或不宁。匪王伊帝。偶极崇灵。享亲则孝。洁祀惟诚。礼备乐序。肃赞神明。"
    },
    {
      "title": "文德乐宣政舞",
      "poem": "圣武丕基。睿文显统。眇哉神启。郁矣天纵。道则人弘。德云迈种。昭冥咸叙。崇深毕综。自中徂外。经朝庇野。政反沦风。威还缺雅。帝作穆穆。格于上下。维享维宗。来鉴来假。"
    },
    {
      "title": "文正乐光大舞",
      "poem": "玄历已谢。苍灵告期。图玺有属。揖让惟时。龙升兽变。弘我帝基。对扬穹昊。寔启雍熙。钦若皇猷。永怀王度。欣赏斯穆。威刑允措。轨物俱宣。宪章咸布。俗无邪指。下归正路。茫茫九域。振以乾纲。混通华裔。配括天壤。作礼视德。列乐传响。荐祀惟虔。衣冠载仰。"
    },
    {
      "title": "皇夏乐",
      "poem": "孝心翼翼。率礼兢兢。时洗时荐。或降或升。在堂在户。载湛载凝。多品斯奠。备物修膺。兰芬敬挹。玉俎恭承。受祭之佑。如彼冈陵。"
    },
    {
      "title": "高明乐",
      "poem": "仰榱桷。慕衣冠。礼云罄。祀将阑。神之驾。纷奕奕。乘白云。无不适。穷昭域。极幽涂。归帝祉。眷皇都。"
    },
    {
      "title": "皇夏",
      "poem": "礼行斯毕。乐奏以终。受嘏先退。载畅其衷。銮轩循辙。麾旌复路。光景徘徊。弦歌顾慕。灵之相矣。有锡无疆。国图日竞。家历天长。"
    },
    {
      "title": "肆夏",
      "poem": "昊苍眷命。兴王统天。业高帝始。道貌皇先。礼成化穆。乐合风宣。宾朝荒夏。对扬穹玄。"
    },
    {
      "title": "皇夏",
      "poem": "夏正肇旦。周物充庭。具僚在位。俯伏无声。大君穆穆。宸仪动睟。日煦天回。万灵胥萃。"
    },
    {
      "title": "皇夏",
      "poem": "天子南面。乾覆离明。三千咸列。万国填并。犹从禹会。如次汤庭。奉兹一德。上下和平。"
    },
    {
      "title": "皇夏",
      "poem": "我应天历。四海为家。协同内外。混一戎华。鹤盖龙马。风乘云车。夏章夷服。其会如麻。九宾有仪。八音有节。肃肃於位。饮和在列。四序氤氲。三光昭晰。君哉大矣。轩唐比辙。"
    },
    {
      "title": "皇夏",
      "poem": "皇运应箓。廓定区寓。受终以文。构业以武。尧昔命舜。舜亦命禹。大人驭历。重规沓矩。钦明在上。昭纳八夤。从灵体极。诞圣穷神。化生群品。陶育烝人。展礼肆乐。协此元春。"
    },
    {
      "title": "肆夏",
      "poem": "万方咸暨。三揖以申。垂旒冯玉。五瑞交陈。拜稽有章。升降有节。圣皇负扆。虞唐比烈。"
    },
    {
      "title": "上寿曲",
      "poem": "仰三光。奏万寿。人皇御六气。天地同长久。"
    },
    {
      "title": "登歌三曲",
      "poem": "大齐统历。道化光明。马图呈宝。龟箓告灵。百蛮非众。八荒非逖。同作尧人。俱包禹迹。天覆地载。成以四时。惟皇是则。比大於兹。群星拱极。众川赴海。万寓骏奔。一朝咸在。齐之以礼。相趋帝庭。应规蹈矩。玉色金声。动之以乐。和风四布。龙申凤舞。鸾歌麟步。"
    },
    {
      "title": "食举乐十曲",
      "poem": "三端正启。万方观礼。具物充庭。二仪合体。百华照晓。千门洞晨。或华或裔。奉贽惟新。悠悠亘六合。圆首莫不臣。仰施如雨。晞和犹春。风化表笙镛。歌讴被琴瑟。谁言文轨异。今朝混为一。彤庭烂景。丹陛流光。怀黄绾白。鹓鹭成行。文赞百揆。武镇四方。折冲鼓雷电。替辇协阴阳。大矣哉。道迈上皇。陋五帝。狭三皇。穷礼物。该乐章。序冠带。垂衣裳。天壤和。家国穆。悠悠万类。咸孕育。契冥化。侔大造。灵效珍。神归宝。兴云气。飞龙苍。麟一角。凤五光。朱雀降。黄玉表。九尾驯。三足扰。化之定。至矣哉。瑞感德。四方来。囹圄空。水火菽粟。求贤振滞。弃珠玉。衣不靡。宫以卑。当阳端嘿。垂拱无为。云云万有。其乐不訾。嗟此举时。逢至道。肖形咸自持。赋命无伤夭。行气进皇舆。游龙服帝皂。圣主宁区宇。乾坤永相保。牧野征。鸣条战。大齐家万国。拱揖应终禅。奥主廓清都。大君临赤县。高居深视。当扆正殿。旦暮之期。今一见。两仪分。牧以君。陶有象。化无垠。大齐德。邈谁群。超凤火。冠龙云。露以洁。风以薰。荣光至。气氤氲。神化远。人灵协。寒暑调。风雨燮。披泥检。受图谍。图谍启。期运昌。分四序。缀三光。延宝作。眇无疆。惟皇道。升平日。河水清。海不溢。云干吕。风入律。驱黔首。入仁寿。与天高。并地厚。形以厝。颂声扬。皇情邈。眷汾襄。岱山高。配林壮。亭亭耸。云云望。旆葳蕤。驾骙々。刊金阙。奠玉龟。"
    },
    {
      "title": "皇夏",
      "poem": "礼终三爵。乐奏九成。允也天子。穹壤和平。载色载笑。反寝晏息。一人有祉。百神奉职。"
    },
    {
      "title": "文舞阶步辞",
      "poem": "我后降德。肇峻皇基。摇铃大号。振铎命期。云行雨洽。天临地持。茫茫区宇。万代一时。文来武肃。成定於兹。象容则舞。歌德言诗。锵锵金石。列列匏丝。凤仪龙至。乐我雍熙。"
    },
    {
      "title": "文舞辞",
      "poem": "皇天有命。归我大齐。受兹华玉。爰锡玄圭。奄家环海。实子蒸黎。图开宝匣。检封芝泥。无思不顺。自东徂西。教南暨朔。罔敢或携。比日之明。如天之大。神化之洽。率土无外。眇眇舟车。华戎毕会。祠我春秋。服我冠带。仪协震象。乐均天籁。蹈武在庭。其容蔼蔼。"
    },
    {
      "title": "武舞阶步辞",
      "poem": "大齐统历。天鉴孔昭。金人降泛。火凤来巢。眇均虞德。干戚降苗。夙沙攻主。归我轩朝。礼符揖让。乐契咸韶。蹈扬惟序。律度时调。"
    },
    {
      "title": "武舞辞",
      "poem": "天眷横流。宅心玄圣。祖功宗德。重光袭映。我皇恭己。诞膺灵命。宇外斯烛。域中咸镜。悠悠率土。时惟保定。微微动植。莫违其性。仁丰庶物。施洽群生。海宁洛变。契此休明。雅宣茂烈。颂纪英声。铿锽钟鼓。掩抑箫笙。歌之不足。舞以礼成。铄矣王度。缅迈千龄。"
    },
    {
      "title": "吴猛赠庐山神徐君诗",
      "poem": "仰瞩列仙馆。俯察王神宅。旷载畅幽怀。倾盖付三益。"
    },
    {
      "title": "武阳山遗咏",
      "poem": "登武阳。观乐薮。峨岭千蕤洋湖口。命飞螭。驾白驹。临天水。心踟蹰。千载后。不知如。"
    },
    {
      "title": "周初童谣",
      "poem": "白杨树头金鸡鸣。秪有阿舅无外甥。"
    },
    {
      "title": "玉浆泉谣",
      "poem": "我有丹阳。山出玉浆。济我民夷。神乌来翔。"
    },
    {
      "title": "蜀中为于仲文语",
      "poem": "明断无双有于公。不避强御有次武。"
    },
    {
      "title": "时人为裴诹柳虬语",
      "poem": "经府裴诹。南省柳虬。"
    },
    {
      "title": "诸生为吕思礼语",
      "poem": "讲书论易。其锋难敌。"
    },
    {
      "title": "周地图记引语",
      "poem": "南山瀑布。非朝即暮。"
    },
    {
      "title": "郊庙歌辞",
      "poem": "庾信"
    },
    {
      "title": "昭夏",
      "poem": "重阳禋祀。大报天。丙午封坛。肃且圜。孤竹之管。云和弦。神光未下。风肃然。王城七里。通天台。紫微斜照。影徘徊。连珠合璧。重光来。天策暂转。钩陈开。"
    },
    {
      "title": "皇夏",
      "poem": "旌回外壝。跸静郊门。千乘按辔。万骑云屯。藉茅无咎。扫地唯尊。揖让展礼。衡璜节步。星汉就列。风云相顾。取法于天。降其永祚。"
    },
    {
      "title": "昭夏",
      "poem": "日至大礼。丰牺上辰。牲牢修牧。茧栗毛纯。俎豆斯立。陶匏以陈。大报反命。居阳兆日。六变鼓钟。三和琴瑟。俎奇豆偶。惟诚惟质。"
    },
    {
      "title": "昭夏",
      "poem": "员玉已奠。苍币斯陈。瑞形成象。璧气含春。礼从天数。智总圜神。为祈为祀。至敬咸遵。"
    },
    {
      "title": "皇夏",
      "poem": "七里是仰。八陛有凭。就阳之位。如日之升。思虔肃肃。致敬绳绳。祝史陈信。玄象斯格。惟类之典。惟灵之泽。幽显对扬。人神咫尺。"
    },
    {
      "title": "云门舞",
      "poem": "献以诚。郁以清。山罍举。沈齐倾。惟尚飨。洽皇情。降景福。通神明。"
    },
    {
      "title": "云门舞",
      "poem": "长丘远历。大电遥源。弓藏高陇。鼎没寒门。人生于祖。物本于天。奠神配德。迄用康年。"
    },
    {
      "title": "登歌",
      "poem": "岁之祥。国之阳。苍灵敬。翠云长。象为饰。龙为章。乘长日。坯蛰户。烈云汉。迎风雨。六吕歌。云门舞。省涤濯。奠牲牷。郁金酒。凤凰樽。回天眷。顾中原。"
    },
    {
      "title": "皇夏",
      "poem": "国命在礼。君命在天。陈诚惟肃。饮福惟虔。洽斯百礼。福以千年。钩陈掩映。天驷徘徊。凋禾饰斝。翠羽承罍。受斯茂祉。从天之来。"
    },
    {
      "title": "雍乐",
      "poem": "礼将毕。乐将阑。回日辔。动天关。翠凤摇。和鸾响。五云飞。三步上。风为驭。雷为车。无辙迹。有烟霞。畅皇情。休灵命。雨留甘。云馀庆。"
    },
    {
      "title": "皇夏",
      "poem": "六典联事。九司咸则。率由旧章。于焉允塞。掌礼移次。燔柴在焉。烟升玉帛。气敛牲牷。休气馨香。膋芳昭晰。翼翼虔心。明明上彻。"
    },
    {
      "title": "皇夏",
      "poem": "玉帛礼毕。神人事分。严承乃眷。瞻仰回云。辇路千门。王城九轨。式道移候。司方回指。得一惟清。於万斯宁。受兹景命。于天告成。"
    },
    {
      "title": "昭夏",
      "poem": "报功阴泽。展礼玄郊。平琮镇瑞。方鼎升庖。调歌丝竹。缩酒江茅。声舒钟鼓。器质陶匏。列燿秀华。凝芳都荔。川泽茂祉。丘陵谷卫。云饰山罍。兰浮泛齐。日至之礼。歆兹大祭。"
    },
    {
      "title": "昭夏",
      "poem": "曰若厚载。钦明方泽。敢以敬恭。陈之玉帛。德包含养。功藏灵迹。斯箱既千。子孙则百。"
    },
    {
      "title": "登歌",
      "poem": "质明孝敬。求阴顺阳。坛有四陛。琮分八方。牲牷荡涤。萧合馨香。和銮戾止。振鹭来翔。威仪简简。钟鼓喤々。声和孤竹。韵入空桑。封中云气。坎上神光。下元之主。功深盖藏。"
    },
    {
      "title": "皇夏",
      "poem": "司筵撤席。掌礼移次。回顾封坛。恭临坎位。瘗玉埋俎。藏芬敛气。是曰就幽。成斯地意。"
    },
    {
      "title": "皇夏",
      "poem": "嘉玉惟芳。嘉币惟量。成形惟礼。禀色随方。神班其次。岁礼惟常。威仪抑抑。率由旧章。"
    },
    {
      "title": "皇夏",
      "poem": "惟令之月。惟嘉之辰。司坛宿设。掌史诚陈。敢用明礼。言功上神。钩陈旦辟。阊阖朝分。旒垂象冕。乐奏山云。将回霆策。暂转天文。五运周环。四时代序。鳞次玉帛。循回樽俎。神其降之。介福斯许。"
    },
    {
      "title": "青帝云门舞",
      "poem": "甲在日。鸟中星。礼东后。奠苍灵。树春旗。命青史。候雁还。东风起。歌木德。舞震宫。泗滨石。龙门桐。孟之月。阳之天。亿斯庆。兆斯年。"
    },
    {
      "title": "配帝舞",
      "poem": "帝出于震。苍德於神。其明在日。其位居春。劳以定国。功以施人。言从配祀。近取诸身。"
    },
    {
      "title": "赤帝云门舞",
      "poem": "招摇指午。对南宫。日月相会。实沈中。离光布政。动温气。纯阳之月。乐炎精。赤雀丹书。飞送迎。朱弦绛鼓。罄虔城。万物含养。各长生。"
    },
    {
      "title": "配帝舞",
      "poem": "以炎为政。以火为官。位司南陆。享配离坛。三和实俎。百味浮兰。神其茂豫。天步艰难。"
    },
    {
      "title": "黄帝云门舞",
      "poem": "三光仪表正。四气风云同。戊已行初历。黄钟始变宫。平琮礼内镇。阴管奏司中。斋坛芝晔晔。清野桂冯冯。夕牢芬六鼎。安歌韵八风。神光乃超忽。嘉气恒葱葱。"
    },
    {
      "title": "配帝舞",
      "poem": "四时咸一德。五气或同论。犹吹凤凰管。尚对梧桐园。器圜居土厚。位总配神尊。始知今奏乐。还用我云门。"
    },
    {
      "title": "白帝云门舞",
      "poem": "肃灵兑景。承配秋坛。云高火落。露白蝉寒。帝律登年。金精行令。瑞兽霜耀。祥禽雪映。司藏肃杀。万空咸宜。厥田上上。收功在斯。"
    },
    {
      "title": "配帝舞",
      "poem": "金行秋令。白帝朱宣。司正五雉。歌庸九川。执文之德。对越彼天。介以福祉。君子万年。"
    },
    {
      "title": "黑帝云门舞",
      "poem": "北辰为政玄坛。北陆之祀员官。宿设玄璜浴兰。坎德阴风御寒。次律将回穷纪。微阳欲动细泉。管犹调於阴竹。声未入於春弦。待归馀於送历。方履庆於斯年。"
    },
    {
      "title": "配帝舞",
      "poem": "地始坼虹始藏。服玄玉居玄堂。沐蕙气浴兰汤。匏器洁水泉香。陟配彼福无疆。君欣欣此乐康。"
    },
    {
      "title": "皇夏",
      "poem": "肃肃清庙。岩岩寝门。欹器防满。金人戒言。应朄悬鼓。崇牙树羽。阶变升歌。庭纷象舞。闲安象设。缉熙清奠。春鲔初登。新萍先荐。亻爱然入室。俨乎在位。凄怆履之。非寒之谓。"
    },
    {
      "title": "昭夏",
      "poem": "永维祖武。潜庆灵长。龙图革命。凤历归昌。功移上墋。德耀中阳。清庙肃肃。猛虡煌煌。曲高大夏。声和盛唐。牲牷荡涤。萧合馨香。和銮戾止。振鹭来翔。永敷万国。是则四方。"
    },
    {
      "title": "皇夏",
      "poem": "年祥辨日。上协龟言。奉酎承列。来庭骏奔。雕禾饰斝。翠羽承樽。敬殚如此。恭惟执燔。"
    },
    {
      "title": "皇夏",
      "poem": "庆绪千重秀。鸿源万里长。无时犹戢翼。有道故韬光。盛德必有后。仁义终克昌。明星初肇庆。大电久呈祥。"
    },
    {
      "title": "皇夏",
      "poem": "克昌光上烈。基圣穆西藩。崇仁高涉渭。积德被居原。帝图张往迹。王业茂前尊。重芬德阳庙。罍庆寿陵园。百灵光祖武。千年福孝孙。"
    },
    {
      "title": "皇夏",
      "poem": "雄图属天造。宏略遇群飞。风云犹听命。龙跃遂乘机。百二当天险。三分拒乐推。函谷风尘散。河阳氛雾晞。济弱沦风起。扶危颓运归。地纽崩还正。天枢落更追。原祠乍超忽。毕陇或绵微。终封三尺剑。长卷一戎衣。"
    },
    {
      "title": "皇夏",
      "poem": "月灵兴庆。沙祥发源。功参禹迹。德赞龙汀。言容典礼。褕狄徽章。化形温德。令问昭阳。日月不居。岁时晼晚。瑞云缠心。閟官惟远。"
    },
    {
      "title": "皇夏",
      "poem": "龙图基化德。天步属艰难。讴歌还受瑞。揖让乃登坛。升舆芒刺重。入位据关寒。卷舒云泛滥。游扬日浸微。出差了终无反。居桐竟不归。祀夏今惟旧。尊灵谥更追。"
    },
    {
      "title": "皇夏",
      "poem": "若水逢降君。穷桑属惟政。不哉驭帝箓。郁矣当天命。方定五云官。先齐八风令。文昌气似珠。太史河如镜。南宫学已开。东观书还聚。文辞金石韵。毫翰风飙竖。清室桂冯冯。齐房芝诩诩。宁思玉管笛。空见灵衣舞。"
    },
    {
      "title": "皇夏",
      "poem": "南河吐云气。北斗降星辰。百灵咸仰德。千年一圣人。书成紫微动。律定凤凰驯。六军命西土。甲子陈东邻。戎衣此一定。万里更无尘。烟云同五色。日月并重轮。流沙既四静。蟠木又东臣。凯乐闻朱雁。铙歌见白麟。今为六代祀。还得九疑宾。"
    },
    {
      "title": "皇夏",
      "poem": "礼殚裸献。乐极休成。长离前掞。宗祀文明。缩酌浮兰。澄罍合畅。磬折礼容。旋回灵贶。受厘撤俎。饮福移樽。惟光惟烈。《文子》文孙。"
    },
    {
      "title": "皇夏",
      "poem": "庭阕四始。筵终三荐。顾步阶墀。徘徊馀奠。六龙矫首。七萃警途。鼓移行漏。风转相乌。翼翼从事。绵绵四时。惟神降嘏。永言保之。"
    },
    {
      "title": "昭夏",
      "poem": "律在夹钟。服居苍衮。杳杳清思。绵绵长远。就祭于合。班神于本。来庭有序。助祭有章。乐舞六代。宾歌二王。和铃以节。鞗革斯锵。齐宫馔玉。郁斝浮金。洞庭钟鼓。龙门瑟琴。其乐已变。惟神是临。"
    },
    {
      "title": "登歌",
      "poem": "神惟显思。不言而令。玉帛之礼。敢陈庄敬。奉如弗胜。荐如受命。交於神明。悫于言行。"
    },
    {
      "title": "宫调曲五首",
      "poem": "气离清浊割。元开天地分。三才初辨正。六位始成文。继天爰立长。安民乃树君。其明广如日。其泽厚如云。惟昔我文祖。拨乱拒讴歌。三分未抚运。八百不陵河。礼敷天下信。乐正神人和。风尘行息警。江海欲无波。我皇承下武。革命在君临。应图当舜玉。嗣德受尧琴。沈首多推运。阳城有让心。就日先知远。观渊早见深。玄精实委御。苍正乃皆平。履端朝万国。年祥庆百灵。玉帛咸观礼。华戎各在庭。凤响中夷则。天文正玉衡。皇基自天保。万物乃由庚。握衡平地纪。观象正天枢。祺祥钟赤县。灵瑞炳皇都。更受昭华玉。还披兰叶图。金波来白兔。弱木下苍乌。玉斗调元协。金沙富国租。青丘还扰圃。丹穴更巢梧。安乐新成庆。长生百福符。明明九族序。穆穆四门宾。阴陵朝北附。蟠木引东臣。涧途求版筑。溪源取钓纶。多士归贤戚。维城属茂亲。贵位连南斗。高荣据北辰。迎时乃推策。司职且班神。日月之所照。霜露之所均。永从文轨一。长无外户人。郁盘舒栋宇。峥嵘侔大壮。拱木诏林卫。全模徵梓匠。千栌绮翼浮。百栱长虹抗。北去邯郸道。南来偃师望。龙首载文。云楣承武帐。居者非求隘。卑宫岂难尚。壮丽天下观。是以从萧相。"
    },
    {
      "title": "变宫调二首",
      "poem": "帝游光出震。君明擅在离。岩廊惟眷顾。钦若尚无为。龙穴非难附。鸾巢欲可窥。具茨应不远。汾阳宁足随。烝民播植重。沟洫劬劳多。桑林还注雨。积石遂开河。明徵逢永命。平秩值年和。更有薰风曲。方闻晨露歌。移风广轩历。崇德盛唐年。成文兴大雅。出豫动钧天。黄钟六律正。阊阖八风宣。孤竹调阳管。空桑节雅弦。舞林鸾更下。歌山凤欲前。闻音能辨俗。听曲乃思贤。感物观治乱。心恒防未然。君子得其道。大平何有焉。"
    },
    {
      "title": "商调曲四首",
      "poem": "君以宫唱。宽大而谟明。臣以商应。闻义则可行。有熊为政。访道于容成。殷汤受命。委任于阿衡。忠其敬事。有罪不逃刑。诵其箴谏。言之无隐情。有刚有断。四方可以宁。既颂既雅。天下乃升平。专精一致。金石为之开。动其两心。妻子恩情乖。苟利社稷。无有不尽怀。昊天降佑。元首唯康哉。百川俱会。大海所以深。群材既聚。故能成邓林。猛虎在山。百兽莫敢侵。忠臣处国。天下无异心。昔我文祖。执心且危虑。驱剪豺狼。经营此天步。今我受命。又无敢逸豫。惟尔弼谐。各可知竞惧。礼乐既正。神人所以和。玉帛有序。志欲静干戈。各分符瑞。俱誓裂山河。今日相乐。对酒且当歌。道德以喻。听撞钟之声。神奸不若。观铸鼎之形。丰宫既朝。诸侯於是穆。岐阳或狩。淮夷自此平。若涉大川。言凭於舟楫。如和鼎实。有寄於盐梅。君臣一体。可以静氛埃。得人则治。何世无奇才。风力是举。而台阶序平。重黎既登。而天地位成。功无与让。铭太常之旌。世不失职。受骍毛之盟。辑瑞班瑞。穆穆於尧门。惟翰惟屏。膴膴於周原。功成而治。定礼乐斯存。复子而明。辟姬旦何言。"
    },
    {
      "title": "角调曲二首",
      "poem": "止戈见於绝辔之野。称伐闻於丹水之征。信义俱存乃先忘食。五材并用谁能去兵。虽圣人之大宝曰位。实天地之大德曰生。泾渭同流清浊异能。琴瑟并御雅郑殊声。扰扰烝人声教不一。茫茫禹迹车轨未并。志在四海而尚恭俭。心包宇宙而无骄盈。言而无文行之不远。义而无立勤则无成。恻隐其心训以慈惠。流宥其过哀矜典刑。匡赞之士或从渔钓。云雨之才乍叹幽谷。寻芳者追深径之兰。识韵者探穷山之竹。克明其德贡以三事。树之风声言于九牧。协用五纪风若从事。农用八政甘作其谷。殊风共轨见之周南。异亩同颖闻之康叔。祁寒暑雨是无胥怨。天覆云油滋焉渗漉。幸无谢上古之淳人。庶可以封之於比屋。"
    },
    {
      "title": "徵调曲六首",
      "poem": "乾坤以含养覆载。日月以贞明照临。达人以四海为务。明君以百姓为心。水波澜者源必远。树扶疏者根必深。云雨取施无不洽。廊庙求才多所在。淳风布政常无欲。至道防人能变俗。求仁义急於水火。用礼让多于菽粟。屈轶无佞人可指。獬豸无繁刑可触。王道荡荡用无为。天下四人谁不足。圣人千年始一生。黄河千年始一清。摄提以之而从纪。玉烛於是而文明。东南可以补地阙。西北可以正天倾。浮鼋则东海可厉。运锸则南山可平。众仙就朝于瑶水。群帝受享於明庭。怀和则韎任并奏，功烈则钟鼎俱铭。三光以记物成形。四时以裁成正位。雷风大山岳之响。寒暑通阴阳之气。武功则六合攸同。文教则二仪经纬。有道则咸浴其德。好生则各繁其类。白日经天中则移。明月横汉而亏。能亏能缺既无为。虽盈虽满则不危。开信义以为苑囿。立道德以为城池。周监二代所损益。郁郁乎文其可知。庖牺之亲临佃渔。神农之躬秉耕稼。汤则救旱而忧勤。禹则正冠而无暇。草上之风无不偃。君子之甿知可化。将欲比德于三皇。未始追踪于五霸。纤纤不绝林薄成。涓涓不止江河生。事之毫发无谓轻。虑远错防微乃不倾。云官乃垂拱大君。凤历唯钦明元首。类上帝而禋六宗。望山川而朝群后。地镜则山泽俱开。《河图》则鱼龙合负。我之天纲莫不该。阊阖九关天门开。卿相则风云玄感。匡赞则星辰下来。既兴周室之三圣。乃举唐朝之八才。莘臣参谋於左相。大老教政於中台。其宜作则於明哲。故无崇信於奸回。正阳和气万类繁。君王道合天地尊。黎人耕植於义圃。君子翱翔於礼园。落其实者其树。饮其流者怀其源。咎繇为谋不仁远。士会为政群盗奔。克宽则昆虫内向。彰信则殊俗宅心。浮桥有月支抱马。上苑有乌孙学琴。赤玉则南海输赆。白环则西山献琛。无劳凿空於大夏。不待蹶角於蹛林。"
    },
    {
      "title": "羽调曲五首",
      "poem": "树君所以牧人。立法所以静乱。首恶既其南巢。元凶于是北窜。居休气而四塞。在光华而两旦。是以雨施作解。是以风行惟涣。周之文武洪基。光宅天下文思。千载克圣咸熙。七百在我应期。实昊天有成命。惟四方其训之。运平后亲之俗。时乱先疏之雄。逾桂林而驱象。济弱水而承鸿。既浮干吕之气。还吹入律之风。钱则都内贯朽。仓则常平粟红。火中乃寒乃暑。年和一风一雨。听钟磬念封疆。闻笙竽思蓄聚。瑶琨筱既从。怪石铅松即序。长乐善马成厩。水衡黄金为府。百川乃宗巨海。众星是仰北辰。九州攸同禹迹。四海合德尧臣。朝阳栖于鸣凤。灵畤牧于般麟。云玉叶而五色。月金波而两轮。凉风迎时北狩。小暑戒节南巡。山无藏於紫玉。地不爱於黄银。虽南征而北怨。实西略而东宾。既永清於四海。终有庆於一人。定律零陵玉管。调钟始平铜尺。龙门之下孤桐。泗水之滨鸣石。河灵于是让珪。山精所以奉璧。涤九川而赋税。乘三危而纳锡。北里之禾六穗。江淮之茅三脊。可以玉检封禅。可以金绳探册。终永保於鸿名。足扬光於载籍。太上之有立德。其次之谓立言。树善滋于务本。除恶穷於塞源。冲深其智则厚。昭明其道乃尊。仁义之财不匮。忠信之礼无繁。动天无有不届。唯时无幽不彻。作德心逸日休。作伪心劳日拙。自非刚克掩义。无所离于剿绝。  ◎释氏"
    }
  ],
  "马援": [
    {
      "title": "武溪深",
      "poem": "滔滔五溪一何深。鸟飞不度兽不敢临。嗟哉五溪多毒淫。"
    }
  ],
  "王吉": [
    {
      "title": "射乌辞",
      "poem": "乌乌哑哑。引弓射。洞左腋。陛下寿万年。臣为二千石。白狼王唐菆"
    },
    {
      "title": "远夷乐德歌",
      "poem": "大汉是治。与天合意。吏译平端。不从我来。闻风向化。所见奇异。多赐缯布。甘美酒食。昌乐肉飞。屈申悉备。蛮夷贫薄。无所报嗣。愿主长寿。子孙昌炽。"
    },
    {
      "title": "远夷慕德歌",
      "poem": "蛮夷所处。日入之部。慕义向化。归日出主。圣德深恩与人富厚。冬多霜雪。夏多和雨。寒温时适。部人多有。涉危历险。不远万里。去俗归德。心归慈母。"
    },
    {
      "title": "远夷怀德歌",
      "poem": "荒服之外。土地墝埆。食肉衣皮。不见盐谷。吏译传风。大汉安乐。携负归仁。触冒险狭。高山岐峻。缘崖磻石。木薄发家。百宿到洛。父子同赐。怀抱匹帛。传告种人。长愿臣仆。"
    }
  ],
  "杜笃": [
    {
      "title": "京师上巳篇",
      "poem": "窈窕淑女美胜艳。妃戴翡翠珥明珠。"
    }
  ],
  "梁鸿": [
    {
      "title": "五噫歌",
      "poem": "陟彼此芒兮噫。顾览帝京兮噫。宫室崔嵬兮噫。民之劬劳兮噫。辽辽未央兮噫。"
    },
    {
      "title": "适吴诗",
      "poem": "逝旧邦兮遐征。将遥集兮东南。心惙怛兮伤悴。忘菲菲兮升降。欲乘策兮纵迈。疾吾俗兮作谗。竞举枉兮措直。咸先佞兮唌々。固靡惭兮独建。冀异州兮尚贤。聊逍遥兮遨嬉。缵仲尼兮周流。傥云睹兮我悦。遂舍车兮即浮。过季札兮延陵。求鲁连兮海隅。虽不察兮光貌。幸神灵兮与休。惟季春兮华阜。麦含英兮方秀。哀茂时兮逾迈。愍芳香兮日臭。悼吾心兮不获。长委结兮焉究。口嚣嚣兮余讪。嗟恇々兮谁留。"
    },
    {
      "title": "思友诗",
      "poem": "鸟嘤嘤兮友之期。念高子兮仆怀思。想念恢兮爰集兹。"
    }
  ],
  "东平王刘苍": [
    {
      "title": "武德舞歌诗",
      "poem": "於穆世庙。肃雍显清。俊乂翼翼。秉文之成。越序上帝。骏奔来宁。建立三雍。封禅泰山。章明图谶。放唐之文。休矣惟德。罔射协同。本支百世。永保厥功。"
    }
  ],
  "傅毅": [
    {
      "title": "迪志诗",
      "poem": "咨尔庶士。迨时斯勖。日月逾迈。岂云旋复。哀我经营。膂力靡及。在兹弱冠。靡所树立。於赫我祖。显于殷国。贰迹阿衡。克光其则。武丁兴商。伊宗皇士。爰作股肱。万邦是纪。奕世载德。迄我显考。保膺淑懿。缵修其道。汉之中页。俊乂式序。秩彼殷宗。光此勋绪。伊余小子。秽陋靡逮。惧我世烈。自兹以坠。谁能革浊。清我濯溉。谁能昭暗。启我童昧。先人有训。我讯我诰。训我嘉务。诲我博学。爰率朋友。寻此旧则。契阔夙夜。庶不懈忒。秩秩大猷。纪纲庶式。匪勤匪昭。匪壹匪测。农夫不怠。越有黍稷。谁能云作。考之居息。二事败页。多疾我力。如彼遵衢。则罔所极。二志靡成。聿劳我心。如彼兼听。则溷於音。於戏君子。无恒自逸。徂年如流。鲜兹暇日。行迈屡税。胡能有迄。密勿朝夕。聿同始卒。"
    },
    {
      "title": "歌",
      "poem": "陟景山兮采芳苓。哀不惨伤乐不流声。弹羽跃水叩角奋荣。沈微玄穆感物寤灵。"
    }
  ],
  "刘珍": [
    {
      "title": "赞贾逵诗",
      "poem": "摛藻扬晖。如山如云。世有令闻。以迄于君。刘騊駼騊駼。永初中。召入东观。除校书郎。有集二卷。"
    },
    {
      "title": "诗",
      "poem": "缥碧以为瓦。"
    }
  ],
  "李尤": [
    {
      "title": "九曲歌",
      "poem": "年岁晚墓时已斜。安得壮士翻日车。肥骨消灭随尘去。"
    },
    {
      "title": "武功歌",
      "poem": "。鸣金鼓。马模起。士激怒。清埃飞。连日月。恩普洽。威令行。身非金石。名俱灭焉。石Ａ１５〈Ａ１５。字子才。甘陵人。〉"
    },
    {
      "title": "费凤别碑诗",
      "poem": "天地烟煴。百卉含花。鸣鹤交颈。雎鸠相和。处子怀春。精魂回移。如何淑明。忘我实多。"
    },
    {
      "title": "歌",
      "poem": "皇皇者凤。通玄知时。萃于山趾。与帝邀期。吉事有祥。惟汉之祺。"
    },
    {
      "title": "歌",
      "poem": "惊雄逝兮孤雌翔。临归风兮思故乡。"
    },
    {
      "title": "叹",
      "poem": "大火流兮草虫鸣。繁霜降兮草木零。秋为期兮时已征。思美人兮悉民屏营。"
    },
    {
      "title": "同声歌",
      "poem": "邂逅承际会。得充君后房。情好新交接。恐栗若探汤。不才勉自竭。贱妾职所当。绸缪主中馈。奉礼助烝尝。思为苑蒻席。在下蔽匡床。愿为罗衾帱。在上卫风霜。洒扫清枕席。鞮芬以狄香。重户结金扃。高下华灯光。衣解巾粉御。列图陈枕张。素女为我师。仪态盈万方。众夫所希见。天老教轩皇。乐莫斯夜乐。没齿焉可忘。"
    },
    {
      "title": "歌",
      "poem": "浩浩阳春发。杨柳何依依。百鸟自南归。翱翔萃我枝。"
    },
    {
      "title": "怨诗",
      "poem": "秋兰。咏嘉美人也。嘉而不获。用故作是诗也。猗猗秋兰。植彼中阿。有馥其芳。有黄其葩。虽曰幽深。厥美弥嘉。之子之远。我劳如何。我闻其声。载坐载起。同心离居。绝我中肠。"
    },
    {
      "title": "诗",
      "poem": "愿言不获。终然永思。"
    },
    {
      "title": "国愁诗",
      "poem": "张衡不乐久处机密。阳嘉中。出为河间相。时国王骄奢。不遵法度。又多豪右并兼之家。衡下车。治威严。能内察属县。奸猾行巧劫。皆密知名。下吏收捕。尽服擒。诸豪侠游客。悉惶惧逃出境。郡中大治。争讼息。狱无系囚。时天下渐弊。郁郁不得志。为四愁诗。郊屈原以美人为君子。以珍宝为仁义。以水深雪雰为小人。思以道术为报。贻於时君。而惧谗邪不得以通。其辞曰：一思曰：我所思兮在太山。欲往从之梁父艰。侧身东望涕沾翰。美人赠送我金错刀。何以报之英琼瑶。路远莫致倚逍遥。何为怀忧心烦劳。二思曰：我所思兮在桂林。欲往从之湘水深。侧身南望涕沾襟。美人赠我金琅玕。何以报之双玉盘。路远莫致倚惆怅。何为怀忧心烦伤。三思曰：我所思兮在汉阳。欲往从之陇阪长。侧身西望涕沾裳。美人赠我貂襜褕。何以报之明月珠。路远莫致倚踟蹰。何为怀忧心烦纡。四思曰：我所思兮在雁门。欲往从之雪雰雰。侧身北望涕沾巾。美人赠我锦绣段。何以报之青玉案。路远莫致倚增叹。何为怀忧心烦惋。"
    }
  ],
  "朱穆": [
    {
      "title": "与刘伯宗绝交诗",
      "poem": "北山有鸱。不洁其翼。飞不正同。寝不定息。饥则木揽。饱则泥伏。饕餮贪污。臭腐是食。填肠满嗉。嗜欲无极。长鸣呼凤。谓凤无德。凤之所趣。与子异域。永从此决。各自努力。"
    }
  ],
  "桓麟": [
    {
      "title": "答客诗",
      "poem": "邈矣甘罗。超等绝伦。伊彼杨乌。命世称贤。嗟予蠢。弱。殊才伟年。仰惭二子。俯愧过言。"
    },
    {
      "title": "客示桓麟诗",
      "poem": "甘罗十二。杨乌九龄。昔有二子。今则桓生。参差等踪。异世齐名。"
    }
  ],
  "应季先": [
    {
      "title": "美严王思诗",
      "poem": "乘彼西汉。潭潭其渊。君子恺悌。作民二亲。没世遗爱。式镜后人。"
    }
  ],
  "侯瑾": [
    {
      "title": "歌诗",
      "poem": "周公为司马。白鱼入王舟。"
    },
    {
      "title": "述志诗",
      "poem": "嫫母升玉堂。"
    }
  ],
  "仇靖": [
    {
      "title": "李翕析里桥郙阁颂新诗",
      "poem": "兮水兑之间。高山崔隗兮不流荡荡。地既塉确兮与寇为邻。以析分。或失绪业兮至于困贫。危危累卵兮圣朝闵怜。镸毛艾究兮幼。救倾兮全育遗。劬劳日稷兮惟惠勤勤。黄邵朱龚兮盖不充赢兮百姓欢欣。佥曰太平兮文翁复存。"
    }
  ],
  "后汉少帝刘辩": [
    {
      "title": "悲歌",
      "poem": "天道易兮我何艰。弃万乘兮退守蕃。逆臣见迫兮命不延。逝将去汝兮适幽玄。"
    },
    {
      "title": "唐姬起舞歌",
      "poem": "皇天崩兮后土颓。身为帝王兮命夭摧。死生路异兮从此乖。奈我茕独兮心中哀。"
    }
  ],
  "蔡邕": [
    {
      "title": "饮马长城窟行",
      "poem": "青青河边草。绵绵思远道。远道不可思。宿昔梦见之。梦见在我傍。忽觉在他乡。他乡各异县。展转不可见。枯桑知天风。海水知天寒。入门各自媚。谁肯相为言。客从远方来。遗我双鲤鱼。呼儿烹鲤鱼。中有尺素书。长跪读素书。书中竟何如。上有加餐食。下有长相忆。"
    },
    {
      "title": "歌",
      "poem": "练余心兮浸太清。涤秽浊兮存正灵。和液畅兮神气宁。情志泊兮心亭亭。嗜欲息兮无由生。踔宇宙而遗俗兮眇翩翩而独征。"
    },
    {
      "title": "答对元式诗",
      "poem": "伊余有行。爰戾兹邦。先进博学。同类率从。济济群彦。如云如龙。君子博文。贻我德音。辞之集矣。穆如清风。"
    },
    {
      "title": "答卜元嗣诗",
      "poem": "斌斌硕人。贻我以文。辱此休辞。非余所希。敢不酬答。赋诵以归。"
    },
    {
      "title": "翠鸟诗",
      "poem": "庭陬有若榴。绿叶含丹荣。翠鸟时来集。振翼修形容。回顾生碧色。动摇扬缥青。幸脱虞人机。得亲君子庭。驯心托君素。雌雄保百龄。"
    },
    {
      "title": "初平诗",
      "poem": "暮宿河南怅望。天阴雨雪滂滂。"
    },
    {
      "title": "酸枣令刘熊碑诗",
      "poem": "清和穆铄。宋惟乾巛。惟狱降灵。笃生我君。服骨睿圣。允钟厥醇。诞生歧嶷。言协典坟。懿德震耀。孝行通神。动履规绳。文彰彪缤。成是正服。以道德民。有父子然后有君臣。理财正辞。束帛戋戋。梦刻像。鹤鸣一震。天临保汉。实生勋。明试赋授。夷夏已亲。嘉锡来抚。潜化如神。其神伊何。录不伤人。猗欤明哲。秉道之枢。养之福。匪德之隅。渊乎其长。涣乎成功。政暇民豫。新我通。用行则达。以诱我邦。赖兹刘父。用说其蒙。泽零年丰。黔首歌颂。"
    }
  ],
  "赵岐": [
    {
      "title": "歌",
      "poem": "国有逸民。姓赵氏名嘉。有志无时。命也奈何。"
    }
  ],
  "孔融": [
    {
      "title": "离合作郡姓名字诗",
      "poem": "渔父屈节。水潜匿方。与峕进止。出行施张。吕公矶钓。阖口渭旁。九域有圣。无土不王。好是正直。女回于匡。海外有截。隼逝鹰扬。六翮将奋。羽仪未彰。虵龙之蛰。俾也可忘。玟璇隐曜。美玉韬光。无名无誉。放言深藏。按辔安行。谁谓路长。"
    },
    {
      "title": "临终诗",
      "poem": "言多令事败。器漏苦不密。河溃蚁孔端。山坏由猿穴。涓涓江汉流。天窗通冥室。谗邪害公正。浮云翳白日。靡辞无忠诚。华繁竟不实。人有两三心。安能合为一。三人成市虎。浸渍解胶漆。生存多所虑。长寝万事毕。"
    },
    {
      "title": "六言诗三首",
      "poem": "汉家中叶道微。董卓作乱乘衰。僣上虐下专威。万官惶布莫违。百姓惨惨心悲。郭李分争为非。迁都长安思归。瞻望关东可哀。梦想曹公归来。从洛到许巍巍。曹公忧国无私。减去厨膳甘肥。群僚率从祁祁。虽得俸禄常饥。念我苦寒心悲。"
    },
    {
      "title": "诗",
      "poem": "坐上客恒满。樽中饮不空。"
    }
  ],
  "辛延年": [
    {
      "title": "羽林郎诗",
      "poem": "昔有霍家姝。姓冯名子都。依倚将军势。调笑酒家胡。胡姬年十五。春日独当垆。长裾加理带。广袖合欢襦。头上蓝田玉。耳后大秦珠。两鬟何窈窕。一世良所无。一鬟五百万。两鬟千万馀。不意金吾子。娉婷过我庐。银鞍何煜爚。翠盖空踟蹰。就我求清酒。丝绳提玉壶。就我求珍肴。金盘鲙鲤鱼。贻我青铜镜。结我红罗裾。不惜红罗裂。何论轻贱躯。男儿爱后妇。女子重前夫。人生有新故。贵贱不相逾。多谢金吾子。私爱徒区区。宋子侯〈 逯案。续汉志有宋子一地。〉"
    },
    {
      "title": "董娇饶诗",
      "poem": "洛阳城东路。桃李生路傍。花花自相对。叶叶自相当。春风南北起。花叶正低昂。不知谁家子。提笼行采桑。纤手折其枝。花落何飘飏。请谢彼姝子。何为见损伤。高秋八九月。白露变为霜。终年会飘堕。安得久馨香。秋时自零落。春月复芬芬。何如盛年去。欢爱永相忘。吾欲竟此曲。此曲愁人肠。归来酌美酒。挟瑟上高堂。"
    }
  ],
  "蔡琰": [
    {
      "title": "悲愤诗",
      "poem": "汉季失权柄。董卓乱天常。志欲图篡弑。先害诸贤良。逼迫迁旧邦。拥主以自强。海内兴义师。欲共讨不祥。卓众来东下。金甲耀日光。平土人脆弱。来兵皆胡羌。猎野围城邑。所向悉破亡。斩无孑遗。尸骸相掌拒。马边县男头。马后载妇女。长驱西入关。回路险且阻。还顾邈冥冥。肝脾为烂腐。所略有万计。不得令屯聚。或有骨肉俱。欲言不敢语。失意几微间。辄言毙降虏。要当以亭刃。我曹不活汝。岂复惜性命。不堪其詈骂。或便加棰杖。毒痛参并下。旦则号泣行。夜则悲吟坐。欲死不能得。欲生无一可。彼苍者何辜。乃遭此扇厄祸。边荒与华异。人俗少义理。处所多霜雪。胡风春夏起。翩翩吹我衣。肃肃入我耳。感时念父母。哀叹无穷已。有客从外来。闻之常欢喜。迎问其消息。辄复非乡里。邂逅徼时愿。骨肉来迎己。己得自解免。当复弃儿子。天属缀人心。念别无会期。存亡永乖隔。不忍与之辞。儿前抱我颈。问母欲何之。人言母当去。岂复有还时。阿母常仁恻。念何更不慈。我尚未成人。柰何不顾思。见此崩五内。恍惚生狂痴。号泣手抚摩。当发复回疑。兼有同时辈。相送告离别。慕我独得归。哀叫声摧裂。马为立踟蹰。车为不转辙。观者皆歔欷。行路亦鸣咽。去去割情恋。遄征日遐迈。悠悠三千里。何时复交会。念我出腹子。胸臆为摧败。既至家人尽。又复无中外。城郭为山林。庭宇生荆艾。白骨不知谁。从横莫覆盖。出门无人声。豺狼号且吠。茕茕对孤景。怛咤糜肝肺。登高远眺望。魂神忽飞逝。奄若寿命尽。旁人相宽大。为复强视息。虽生何聊赖。托命於新人。竭心自勖厉。流离成鄙贱。常恐复捐废。人生几何时。怀忧终年岁。嗟薄祜兮遭世患。宗族殄兮门户单。身执略兮入西关。历险阻兮之羌蛮。山谷眇兮路漫漫。眷东愿兮但悲欢。冥当寝兮不能安。饥当食兮不能餐。常流涕兮眦不乾。薄志节兮念死难。虽苟活兮无形颜。惟彼方兮远阳精。阴气凝兮雪夏零。沙漠壅兮尘冥冥。有草木兮春不荣。人似兽兮食臭腥。言兜离兮状窈停。岁聿暮兮时迈征。夜悠长兮禁门扃。不能寝兮起屏营。登明殿兮临广庭。玄云合兮翳月星。北风厉兮肃冷冷。胡笳动兮边马鸣。孤雁归兮声嘤嘤。乐人兴兮弹琴筝。音相和兮悲且清。心吐思兮胸愤盈。欲舒气兮恐彼惊。含哀咽兮涕沾颈。家既迎兮当归宁。临长路兮捐所生。儿呼母兮啼失声。我掩耳兮不忍听。追持我兮走茕茕。顿复起兮毁颜形。还顾之兮破人情。心恒绝兮死复生。"
    },
    {
      "title": "诗",
      "poem": "长笛声奏苦。"
    },
    {
      "title": "胡笳十八拍",
      "poem": "我生之初尚无为。我生之后汉祚衰。天不仁兮降乱离。地不仁兮使我逢此时。干戈日寻兮道路危。民卒流亡兮共哀悲。烟尘蔽野兮胡虏盛。志音乖兮节义亏。对殊俗兮非我宜。遭恶辱兮当告谁。笳一会兮琴一拍。心愤怨兮无人知。戎羯逼我兮为室家。将我行兮向天涯。云山万里兮归路遐。疾风千里兮扬尘沙。人多暴猛兮如虺蛇。控弦被甲兮为骄奢。两拍张弦兮弦欲绝。志摧心折兮自悲嗟。越汉国兮入胡城。亡家失身兮不如无生。毡裘为裳兮骨肉震惊。羯膻为味兮枉遏我情。鞞鼓喧兮从夜达明。胡风浩浩兮暗塞营。伤今感昔兮三拍成。衔悲畜恨兮何时平。无日无夜兮不思我乡土。禀气含生兮莫过我最苦。天灾国乱兮人无主。唯我薄命兮没戎虏。殊俗心异兮身难处。嗜欲不同兮谁可与语。寻思涉历兮多艰阻。四拍成兮益凄楚。雁南征兮欲寄边声。雁北归兮为得汉音。雁飞高兮邈难寻。空断肠兮思愔愔。攒眉向月兮抚雅琴。五拍冷冷兮意弥深。冰霜凛凛兮身苦寒。饥对肉酪兮不能餐。夜闻陇水兮声呜咽。朝见长城兮路沓漫。追思往日兮行李难。六拍悲兮欲罢弹。日暮风悲兮边声四起。不知愁以兮说向谁是。原野萧条兮烽戍万里。俗贱老弱兮少壮为美。逐有水草兮安家葺垒。牛羊满野兮聚如蜂蚁。草尽水竭兮羊马皆徙。七拍流恨兮恶居於此。为天有眼兮何不见我独漂流。为神有灵兮何事处我天南海北头。我不负天兮何配我殊匹。我不负神兮神何殛我越荒州。制兹八拍兮拟俳优。何知曲成兮心转愁。天无涯兮地无边。我心愁兮亦复然。生倏忽兮如白驹之过隙。然不得欢乐兮当我之盛年。怨兮欲问天。天苍苍兮上无缘。举头仰望兮空云烟。九拍怀情兮谁与传。城头烽火不曾灭。疆场征战何时歇。杀气朝朝冲塞门。胡风夜夜吹边月。故乡隔兮音尘绝。哭无声兮气将咽。一生辛苦兮缘离别。十拍悲深兮泪成血。我非贪生而恶死。不能捐身兮心有以。生仍冀得兮归桑梓。死当埋骨兮长已矣。日居月诸兮在戎垒。胡人宠我兮有二字。鞠之育之兮不羞耻。愍之念之兮生长边鄙。十有一拍兮因兹起。哀响缠绵兮彻心髓。东风应律兮暖气多。知是汉家天子兮布阳和。羌胡蹈舞兮共讴歌。两国交欢兮罢兵戈。忽遇汉使兮称近诏。遣千金兮赎妾身。喜得生还兮逢圣君。嗟别稚子兮会无因。十有二拍兮兮哀乐均。去住两情兮难具陈。不谓残生兮却得旋归。抚抱胡儿兮泣下沾衣。汉使迎我兮四牡騑騑。号失声兮谁得知。与我生死兮逢此时。愁为子兮日无光辉。焉得羽翼兮将汝归。一步一远兮足难移。魂消影绝兮恩爱遗。十有三拍兮弦急调悲。肝肠搅刺兮人莫我知。身归国兮儿莫之随。心悬悬兮长如饥。四时万物兮有盛衰。唯我愁苦兮不暂移。山高地阔兮见汝无期。更深夜阑兮梦汝来斯。梦中执手兮一喜一悲。觉悟后痛吾心兮无休歇时。十有四拍兮涕泪交垂。河水东流兮心是思。十五拍兮节调促。气填胸兮谁识曲。处穹庐兮偶殊俗。愿得归兮天从欲。再还汉国兮欢心足。心有怀兮愁转深。日月无私兮曾不照临。子母分离兮意难任。同天隔越兮如商参。生死不相知兮何处寻。十六拍兮思茫茫。我与儿兮各一方。日东月西兮徒相望。不得相随兮空断肠。对萱草兮忧不忘。弹鸣琴兮情何伤。今别子兮归故乡。旧怨平兮新怨长。泣血仰头兮诉苍苍。胡为生兮独罹此殃。十七拍兮心鼻酸。关山阻修兮行路难。去时怀土兮心无绪。来时别儿兮思漫漫。塞上黄蒿兮枝枯叶乾。沙场白骨兮刀痕箭瘢。风霜凛凛兮春夏寒。人马饥豗兮筋力单。岂知重得兮入长安。叹息欲绝兮泪阑干。胡笳本自出胡中。缘琴翻出音律同。十八拍兮曲虽终。响有馀兮思无穷。是知丝竹微妙兮均造化之功。哀乐各随人心兮有变则通。胡与汉兮异域殊风。天与地隔兮子西母东。苦我怨气兮浩於长空。六合虽广兮受之应不容。"
    }
  ],
  "仲长统": [
    {
      "title": "见志诗二首",
      "poem": "飞鸟遗迹。蝉蜕亡壳。腾蛇弃鳞。神龙丧角。至人能变。达士拔俗。乘云无辔。骋风无足。垂露成帏。张霄成幄。沆瀣当餐。九阳代烛。恒星艳珠。朝霞润玉。六合之内。恣心所欲。人事可遗。何为局促。大道虽夷。见几者寡。任意无非。适物无可。古来绕绕。委曲如Ａ１７。百虑何为。至要在我。寄愁天上。埋忧地下。叛散五经。灭弃风雅。百家杂碎。请用从火。抗志山西。游心海左。元气为舟。微风为柁。敖翔太清。纵意容冶。"
    },
    {
      "title": "诗",
      "poem": "春云为马。秋风为驷。按之不迟。劳之不疾。"
    }
  ],
  "陈琳": [
    {
      "title": "饮马长成窟行",
      "poem": "饮马长城窟。水寒伤马骨。往谓长城吏。慎莫稽留太原卒。官作自有程。举筑谐汝声。男儿宁当格斗死。何能怫郁筑长城。长城何连连。连连三千里。边城多健少。内舍多寡妇。作书与内舍。便嫁莫留住。善侍新姑嫜。时时念我故夫子。报书往边地。君今出语一何鄙。身在祸难中。何为稽留他家子。生男慎莫举。生女哺用脯。君独不见长城下。死人骸骨相撑拄。结发行事君。慊慊心意关。明知边地苦。贱妾何能久自全。"
    },
    {
      "title": "诗",
      "poem": "高会时不娱。羁客难为心。殷怀从中发。悲感激清音。投觞罢欢坐。逍遥步长林。萧萧出谷风。黯黯天路阴。惆怅忘旋反。歔欷涕沾襟。"
    },
    {
      "title": "诗",
      "poem": "节运时气舒。秋风凉且清。间居心不娱。驾言从友生。翱翔戏长流，逍遥登高城。东望看畴野。回顾览园庭。嘉木凋绿叶。芳草纤红荣。骋哉日月逝。年命将西倾。建功不及时。钟鼎何所铭。收念还寝房。慷慨咏坟经。庶几及君在。立德垂功名。"
    },
    {
      "title": "宴会诗",
      "poem": "凯风飘阴云。白日扬素晖。良友扫我游。高会宴中闱。玄鹤浮清泉。绮树焕青蕤。"
    },
    {
      "title": "诗",
      "poem": "春天润九野。卉木涣油油。红华纷晔晔。发秀曜中衢。仲尼以圣德。行聘遍周流。遭斥厄陈蔡。归之命也夫。沈沦众庶间。与世无有殊。纡郁怀伤结。舒展有何由。轗轲固宜然。卑陋何所羞。援兹自抑慰。研精於道腴。"
    }
  ],
  "繁钦": [
    {
      "title": "赠梅公明诗",
      "poem": "瞻我北园。有条者桑。遘此春景。既茂且长。氤氲吐叶。柔润有光。黄条蔓衍。青鸟来翔。日月其迈。时不可忘。公子瞻旃。勋名乃彰。"
    },
    {
      "title": "远戍劝戒诗",
      "poem": "肃将王事。集此扬土。凡我同盟。既文既武。郁郁桓桓。有规有矩。务在和光。同尘共垢。各竟其心。为国蕃辅。訚訚行行。非法不语。可否相济。阙则云补。"
    },
    {
      "title": "咏蕙诗",
      "poem": "蕙草生山北。托身失所依。植根阴崖侧。夙夜惧危颓。寒泉浸我根。凄风常徘徊。三光照八极。独不蒙馀晖。葩叶永凋瘁。凝露不暇晞。百卉皆含荣。已独失时姿。比我英芳发。鶗鴂鸣已哀。"
    },
    {
      "title": "生茨诗",
      "poem": "有茨生兰圃。布叶医芙蕖。寄根膏壤隈。春泽以养躯。太阳曝真色。翔风发其旉。甘液润其中。华实与气俱。族类日夜滋。被我中堂隅。"
    },
    {
      "title": "定情诗",
      "poem": "我出东门游。邂逅承清尘。思君即幽房。侍寝执衣巾。时无桑中契。迫此路侧人。我既媚君姿。君亦悦我颜。何以致拳拳。绾臂双金环。何以致殷勤。约指一双银。何以致区区。耳中双明珠。何以致叩叩。香囊系肘后。何以致契阔。绕腕双跳脱。何以结恩情。佩玉缀罗缨。何以结中心。素缕连双针。休以结相於。金簿画幧头。何以慰别离。耳后玳瑁钗。何以答欢欣。纨素三条裙。何以结愁悲。白绢双中衣。与我期何所。乃期东山隅。日旰兮不来。谷风吹我襦。无望无所见，涕泣起踟蹰。与我斯何所。乃期东山南隅。日旰兮不来飘风吹我裳。逍遥莫谁睹。望君愁我肠。与我期何所。乃期西山侧。日夕兮不来。踯躅长叹息。远望凉风至。俯仰正衣服。与我期何所。乃期山北岑。日暮兮不来。凄风吹我襟。望君不能坐。悲苦愁我心。爱身以何为。惜我华色时。中情既款款。然后克密期。褰衣蹑茂草。谓君不我欺。厕此丑陋质。徙倚无所之。自伤失所欲。泪下如连丝。"
    },
    {
      "title": "槐树诗",
      "poem": "嘉树吐翠页。列在双阙涯。旖旎随风动。柔色纷陆离。"
    },
    {
      "title": "杂诗",
      "poem": "世俗有险易。时运有盛衰。老氏和其光。蘧瑗贵可怀。"
    },
    {
      "title": "七言诗",
      "poem": "阴云起兮白雪飘。"
    }
  ],
  "甄皇后": [
    {
      "title": "塘上行",
      "poem": "蒲生我池中。其叶何离离。傍能行仁义。莫若妾自知。众口铄黄金。使君生别离。念君去我时。独愁常苦悲。想见君颜色。感结伤心脾。念君常苦悲。夜夜不能寐。莫以豪贤故。弃捐素所爱。莫以鱼肉贱。弃捐葱与薤。莫以麻枲赋。弃捐菅与蒯。出亦复苦愁。入亦复苦愁。边地多悲风。树木何翛翛。从军致独乐。延年寿千秋。蒲生我池中。蒲生我池中。其叶何离离。傍能行人仪。莫能缕自知。众口铄黄金。使君生别离。念君去我时。念君去我时。独愁常苦悲。想见君颜色。感结伤心脾。今悉夜夜愁不寐。莫用豪贤故。莫用豪贤故。弃捐素所爱。莫用鱼肉贵。弃捐葱与薤。莫用麻枲贱。弃捐菅与蒯。倍恩者苦枯。倍恩者苦枯。蹶船常苦没。教君安息定。慎莫致仓卒。念与君一共离别。变当何时共坐复相对。出亦复苦愁。入亦复苦愁。边地多悲风。树木何萧萧。今日乐相乐。延年寿千秋。"
    }
  ],
  "邯郸淳": [
    {
      "title": "赠吴处玄诗",
      "poem": "我受上命。来随临菑。与君子处。曾未盈期。见召本朝。驾言趣期。群子重离。首命于时。饯我路隅。赠我嘉辞。既受德音。敢不答之。余惟薄德。既局且鄙。见养贤侯。於今四祀。既庇西伯。永誓没齿。今也被命。义在不俟。瞻恋我侯。又慕君子。行道迟迟。体逝情止。岂无好爵。惧不我与。圣主受命。千载一遇。攀龙附凤。必在初举。行矣去矣。别易会难。自强不息。人谁获安。愿子大夫。勉篑成山。天休方至。万福尔臻。左延年黄初中。以新声被宠。见《晋书》乐志。"
    },
    {
      "title": "秦女休行",
      "poem": "始出上西门。遥望秦氏庐。秦氏有好女。自名为女休。休年十四五。为宗行报仇。左执白杨刃。右据宛鲁矛。仇家便东南。仆僵秦女休。女休西上山。上山四五里。关吏呵问女休。女休前置辞。平生为燕王妇。於今为诏狱囚。平生衣参差。当今无领襦。明知杀人当死。兄言怏怏。弟言无道忧。女休坚词为宗报仇。死不疑。杀人都市中。徼我都巷西。丞卿罗东向坐。女休凄凄曳梏前。两徒夹我持刀。刀五尺馀。刀未下。朣胧击鼓赦书下。"
    },
    {
      "title": "从军行",
      "poem": "苦哉边地人。一岁三从军。三子到敦煌。二子诣陇西。五子远斗去。五妇皆怀身。"
    },
    {
      "title": "同上",
      "poem": "从军何等乐。一驱乘双驳。鞍马照人目。龙骧自动作。"
    }
  ],
  "焦先": [
    {
      "title": "祝衄歌",
      "poem": "祝衄祝衄。非鱼非肉。更相追逐。本为杀牂羊。更杀羖历。吴质。〈质。字季重。济阴人。建安中为朝歌长。迁元城令。魏文帝受禅。拜北中郎将。进振威将军。封列侯。太和四年。入为侍中。卒。〉"
    },
    {
      "title": "思慕诗",
      "poem": "怆怆怀殷忧。殷忧不可居。徙倚不能坐。出入步踟蹰。念蒙圣主恩。荣爵与众殊。自谓永终身。志气甫当舒。何意中见弃。弃我就黄垆。茕茕靡所恃。泪下如连珠。随没无所益。身死名不书。慷慨自俯仰。庶几烈丈夫。"
    }
  ],
  "麋元": [
    {
      "title": "诗",
      "poem": "青雀东飞。别鹄东翔。"
    },
    {
      "title": "诗",
      "poem": "苍苍陵上柏。参差列成行。童童安石榴。列生神道傍。"
    }
  ],
  "杜挚": [
    {
      "title": "赠毌丘俭诗",
      "poem": "骐骥马不试。婆娑槽枥间。壮士志未伸。坎轲多辛酸。伊挚为媵臣。吕望身操竿。夷吾困商贩。甯戚对牛叹。食其处监门。淮阴饥不餐。卖臣老负薪。妻畔呼不还。释之宦十年。位不增故官。才非八子伦。而与齐其患。无知不在此。袁盎未有言。被此笃病久。荣卫动不安。闻有韩众药。信来给一丸。"
    },
    {
      "title": "赠毋丘荆州诗",
      "poem": "鹄飞举万里。一飞翀昊苍。翔高志难得。离鸿失所望。"
    }
  ],
  "高贵乡公曹髦": [
    {
      "title": "四言诗",
      "poem": "々东伐。悠悠远征。泛舟万艘。屯卫千营。"
    },
    {
      "title": "诗",
      "poem": "干戈随风靡。武骑齐雁行。"
    }
  ],
  "韦诞": [
    {
      "title": "诗",
      "poem": "旨酒盈金觞。清颜发光华。"
    }
  ],
  "毌丘俭": [
    {
      "title": "答杜挚诗",
      "poem": "凤鸟翔京邑。哀鸣有所思。才为圣世出。德音何不怡。八子未际遇。今者遭明时。胡康出垅亩。杨伟无根基。飞腾冲云天。奋迅协光熙。骏骥骨法异。伯乐观知之。但当养羽翮。鸿举必有期。体无纤微疾。安用问良医。联翩轻栖集。还为燕雀嗤。韩众药虽良。恐便不能治。悠悠千里情。薄言答嘉诗。信心感诸中。中实不在辞。"
    },
    {
      "title": "之辽东诗",
      "poem": "忧责重山岳。谁能为我檐。"
    },
    {
      "title": "在幽州诗",
      "poem": "芒山邈悠悠。但见胡地埃。郭遐周"
    },
    {
      "title": "赠嵇康诗三首",
      "poem": "吾无佐世才。时俗所不量。归我北山阿。逍遥以倡佯。同气自相求。虎啸谷风凉。惟予与嵇生。未面分好章。古人美倾盖。方此何不臧。援筝执鸣琴。携手游空房。栖迟衡门下。何愿於姬姜。予心好永年。年永怀乐康。我友不斯卒。改计适他方。严车感发日。翻然将高翔。离别在旦夕。惆怅以增伤。风人重离别。行道犹迟迟。宋玉哀登山。临水送将归。伊此往昔事。言之以增悲。叹我与嵇生。倏忽将永离。俯察渊鱼游。仰观双鸟飞。厉翼太清中。徘徊於丹池。钦哉得其所。令我心独违。言别在斯须。惄焉如朝饥。离别自古有。人非比目鱼。君子不怀土。岂更得安居。四海皆兄弟。何患无彼姝。严穴隐传说。空谷纳白驹。方各以《类聚》。物亦以群殊。所在有智贤。何忧不此如。所贵身名存。功烈在简书。岁时易过历。日月忽其除。勖哉乎嵇生。敬德在慎躯。郭遐叔"
    },
    {
      "title": "赠嵇康诗二首",
      "poem": "每念遘会。惟曰不足。昕往宵归。常苦其速。欢接无厌。如川赴谷。如何忽尔。将适他俗。言驾有日。巾车命仆。思言君子。温其如玉。心之忧矣。视丹如绿。如何忽尔。超将远逝。心之忧矣。将以怵惕。怵惕惟何。惟思惟忧。展转反侧。寤寐追求。驰情运想。神往形留。心之忧矣。增其劳愁。不见可欲。使心不乱。譬彼造化。抗无崖畔。封疆昼界。事利任难。唯予与子。本不同贯。交重情亲。欲面无算。如何忽尔。时适他馆。明发不寐。耿耿极旦。心之忧矣。增其愤叹。天地悠长。人生若忽。苟非知命。安保旦夕。思与君子。穷年卒岁。优哉逍遥。幸无陨越。如何君子。超将远迈。我情愿关。我言愿结。心之忧矣。良以忉怛。君子交有义。不必常相从。天地有明理。远近无异同。三仁不齐迹。贵在等贤踪。众鸟群相追。鸷鸟独无双。何必相呴濡。江海自从容。愿各保遐年。有缘复来东。"
    }
  ],
  "费祎": [
    {
      "title": "嘲吴群臣",
      "poem": "凤皇来翔。骐驎吐哺。驴骡无知。伏食如故。"
    }
  ],
  "薛综": [
    {
      "title": "嘲蜀使张奉",
      "poem": "有犬为独。无犬为蜀。横目苟身。虫入其腹。无口为天。有口为吴。君临万邦。天子之都。"
    }
  ],
  "张纯": [
    {
      "title": "赋席",
      "poem": "席为冬设。簟为夏施。揖让而坐。君子攸宜。"
    }
  ],
  "张俨": [
    {
      "title": "赋犬",
      "poem": "守则有威。出则有获。韩卢宋鹊。书名竹帛。"
    }
  ],
  "朱異": [
    {
      "title": "赋弩",
      "poem": "南岳之干。钟山之铜。应机命中。获隼高墉。"
    }
  ],
  "诸葛恪": [
    {
      "title": "答费祎",
      "poem": "爰植梧桐。以待凤凰。有何燕雀。自称来翔。何不弹射。使还故乡。"
    }
  ],
  "华核": [
    {
      "title": "与薛莹诗",
      "poem": "存者今惟三。飞步有匹特。"
    }
  ],
  "周昭": [
    {
      "title": "与孙奇诗",
      "poem": "恂恂公子。美色无比。诞姿既丰。世胄有纪。平南之孙。奋威之子。"
    }
  ],
  "孙皓": [
    {
      "title": "尔汝歌",
      "poem": "昔与汝为邻。今与汝为臣。上汝一杯酒。令汝寿万春。"
    },
    {
      "title": "吴歌曲",
      "poem": "仙人赍持何等。前谒海童。"
    },
    {
      "title": "时人为周瑜谣",
      "poem": "曲有误。周郎顾。"
    },
    {
      "title": "黄龙中童谣",
      "poem": "行白者君。追汝句骊马。"
    },
    {
      "title": "孙亮初童谣",
      "poem": "吁汝恪。何若若。芦苇单衣篾钩络。於何相求杨子阁。"
    },
    {
      "title": "孙亮初白鼍鸣童谣",
      "poem": "白鼍鸣。龟背平。南郡城中可长生。守死不去义无成。"
    },
    {
      "title": "孙皓初童谣",
      "poem": "宁饮建业水。不食武昌鱼。宁还建业死。不止武昌居。"
    },
    {
      "title": "建衡中寿春童谣",
      "poem": "吴天子。当西上。"
    },
    {
      "title": "使者为妖祠诗诗",
      "poem": "楚九州渚。吴九州都。扬州士。作天子。四世治。太平始。"
    },
    {
      "title": "孙皓天纪中童谣",
      "poem": "阿童复阿童。衔刀游渡江。不畏岸上虎。独畏水中童。"
    },
    {
      "title": "广陵谚",
      "poem": "解结理烦。我国陆君。"
    },
    {
      "title": "时人语",
      "poem": "支郎。眼中黄。形躯虽细是智囊。"
    },
    {
      "title": "黄武中产儿语",
      "poem": "天方明。河欲清。鼎折脚。金乃生。"
    },
    {
      "title": "时人为殷礼语",
      "poem": "奇才强记殷往嗣。"
    },
    {
      "title": "永安中南郡儿语",
      "poem": "三公鉏。司马如。"
    },
    {
      "title": "诸葛恪引里语",
      "poem": "明镜所以照形。古事所以知今。"
    },
    {
      "title": "沈莹引谚",
      "poem": "宁负千石之粟。不愿负人猴头羹。宁去累世田宅。不去鱼额。"
    },
    {
      "title": "沈莹引谚",
      "poem": "杨桃无蹙。一岁二熟。"
    },
    {
      "title": "炎精缺",
      "poem": "炎精缺。汉道微。皇纲弛。政德违。众奸炽。民冈依。赫武烈。越龙飞。陟天衢。耀灵威。鸣雷鼓。抗电麾。抚乾衡。镇地机。厉虎旅。骋熊罴。发神听。吐英奇。张角破。边韩羁。宛颍平。南土绥。神武章。渥泽施。金声震。仁风驰。显高门。启皇基。统冈极。垂将来。"
    },
    {
      "title": "汉之季",
      "poem": "汉之季。董卓乱。桓桓武烈应时运。义兵兴。云旗建。厉六师。罗八阵。飞鸣镝。接白刃。轻骑发。介士奋。丑虏震。使众散。劫汉主。迁西馆。雄豪怒。元恶偾。赫赫皇祖功名闻。"
    },
    {
      "title": "摅武师",
      "poem": "摅武师。斩黄祖。攘夷凶族。革平西夏。炎炎大烈震天下。"
    },
    {
      "title": "伐乌林",
      "poem": "曹操北伐拔柳城。乘胜席卷遂南征。刘氏不睦。八郡震惊。众既降。操屠荆。舟车十万扬风声。议者狐疑虑无成。赖我大皇发圣明。虎臣雄烈周与程。破操乌林。显章功名。"
    },
    {
      "title": "秋风",
      "poem": "秋风扬沙尘。寒露沾衣裳。角弓持弦急。鸠鸟化为鹰。边垂飞羽檄。寇贼侵界疆。跨马披介胄。慷慨怀悲伤。辞亲向长路。安知存与亡。穷达固有分。志士思立功。思立功。邀之战场。身逸获高赏。身没有遗封。"
    },
    {
      "title": "克皖城",
      "poem": "克灭皖城遏寇贼。恶此凶孽阻奸慝。王师赫征众倾覆。除秽去暴戢兵革。民得就农边境息。诛君吊民昭至德。"
    },
    {
      "title": "关背德",
      "poem": "关背德。作鸱张。割我邑城图不祥。称兵北伐围樊阳。嗟臂大於股。将受其殃。巍巍夫圣主。睿德与玄通。与玄通。亲任吕蒙。泛舟洪汜池。溯涉长江。神武一何桓桓。声烈正与风翔。历抚江安城。大据郢邦。虏羽授首。百蛮咸来同。盛哉三比隆。"
    },
    {
      "title": "通荆门",
      "poem": "荆门限巫山。高峻与云连。蛮夷阻其险。历世怀不宾。汉王据蜀郡。崇好结和亲。乖微中情疑。谗夫乱其间。大皇赫斯怒。虎臣勇气震。荡涤幽薮讨不恭。观兵扬炎耀。厉锋整封疆。整封疆。阐扬威武容。功赫戏。洪烈炳章。邈矣帝皇世。圣吴同厥风。荒裔望清化。化恢弘。煌煌大吴。延祚永未央。"
    },
    {
      "title": "章洪德",
      "poem": "章洪德。迈威神。感殊风。怀远邻。平南裔。齐海滨。越裳贡。扶南臣。珍货充庭。所见日新。"
    },
    {
      "title": "从历数",
      "poem": "从历数。於穆我皇帝。圣哲受之天。神明表奇异。建号创皇基。聪睿协神思。德泽浸及昆虫。浩荡越前代。三光显精耀。阴阳称至治。肉角步郊畛。凤凰栖灵囿。神龟游沼池。图谶摹文字。黄龙觌鳞。符祥日月记。览往以察今。我皇多哙事。上钦昊天象。下副万姓意。光被弥苍生。家户蒙惠赍。风教肃以平。颂声章嘉喜。大吴兴隆。绰有馀裕。"
    },
    {
      "title": "承天命",
      "poem": "承天命。於昭圣德。三精垂象。符灵表德。巨石立。九穗植。龙金其麟。乌赤其色。舆人歌。亿夫叹息。超龙升。袭帝服。穷淳懿。体玄嘿。夙兴临朝。劳谦日昃。易简以崇仁。放远谗与慝。举贤才。亲近有德。均田畴。茂稼穑。审法令。定品式。考功能。明黜陟。人思自尽。唯心与力。家国治。王道直。思我帝皇。寿万亿。长保天禄。祚无极。"
    },
    {
      "title": "玄化",
      "poem": "玄化象以天。陛下圣真。张皇纲。率道以安民。惠泽宣流而云布。上下睦亲。君臣酣宴乐。激发弦歌扬妙新。修文筹庙胜。须时备驾巡洛津。康哉泰。四海欢忻。越与三五邻。"
    }
  ],
  "晋宣帝司马懿": [
    {
      "title": "歌",
      "poem": "天地开辟。日月重光。遭逢际会。奉辞遐方。将扫逋秽。还过故乡。肃清万里。总齐八荒。告成归老。待罪舞阳。"
    }
  ],
  "嵇喜": [
    {
      "title": "答嵇康诗四首",
      "poem": "华堂临浚沼。灵芝茂清泉。仰瞻春禽翔。俯察绿水滨。逍遥步兰渚。感物怀古人。李叟寄周朝。庄生游漆园。时至忽蝉蜕。变化无常端。君子体变通。否泰非常理。当流则蚁行。时逝则鹊起。达者鉴通机。盛衰为衣里。列仙徇生命。松乔安足齿。纵躯任世度。至人不私已。达人与物化。无俗不可安。都邑可优游。保必栖山原。孔父策良驷。不云世路难。出处因时资。潜跃无常端。保心守道居。睹变安能迁。饰车驻驷。驾言出游。南厉伊渚。北登邙丘。青林华茂。春"
    }
  ],
  "江伟": [
    {
      "title": "答贺蜡诗",
      "poem": "蜡节之会。廓焉独处。晨风朝兴。思我慈父。我心怀恋。运首延伫。"
    },
    {
      "title": "答军司马诗",
      "poem": "羁絷系世网。进退惟准绳。"
    }
  ],
  "何桢": [
    {
      "title": "诗",
      "poem": "四时代谢。"
    }
  ],
  "程咸": [
    {
      "title": "诗",
      "poem": "奕奕恒山。作镇冀方。伊赵建国。在岳之阳。"
    },
    {
      "title": "平吴后三月三日从华林园作诗",
      "poem": "皇帝升龙舟。待幄十二人。天吴奏安流。水伯卫帝津。"
    }
  ],
  "刘伶": [
    {
      "title": "北芒客舍诗",
      "poem": "泱漭望舒隐。黤黮玄夜阴。寒鸡思天曙。拥翅吹长音。蚊蚋归丰草。枯叶散萧林。陈醴发悴颜。巴歈畅真心。缊被终不晓。斯叹信难任。何以除斯叹。付之与瑟琴。长笛响中夕。闻此消胸襟。"
    },
    {
      "title": "咒辞",
      "poem": "天生刘伶。以酒为名。一饮一斛。五斗解酲。妇人之言。慎不可听。"
    }
  ],
  "程晓": [
    {
      "title": "赠傅休奕诗",
      "poem": "茕茕独夫。寂寂静处。酒不盈觞。肴不掩俎。厥客伊何。许由巢父。厥味伊何。玄酒瓠脯。三光飞景。玉衡代迈。龙集甲子。四时成岁。权舆授代。徐陈荡秽。元服初嘉。万福咸会。赫赫应门。严严朱阙。群后扬扬。庭燎皙皙。"
    },
    {
      "title": "嘲热客诗",
      "poem": "平生三伏时。道路无行车。闭门避暑卧。出入不相过。今世褦襶子。触热到人家。主人闻客来。颦蹙奈此何。谓当起行去。安坐正跘跨。所说无一急。唅一何多。疲瘠向之久。甫问君极那。摇扇臂中疼。流汗正滂沱。莫谓此小事。亦是人一瑕。传戒诸高朋。热行宜见诃。"
    }
  ],
  "钟琰": [
    {
      "title": "诗",
      "poem": "冽冽季冬。素雪其霏。"
    }
  ],
  "李密": [
    {
      "title": "赐饯东堂诏令赋诗",
      "poem": "人亦有言。有因有缘。官无中人。不如归田。明明在上。斯语岂然。"
    }
  ],
  "应贞": [
    {
      "title": "晋武帝华林园集诗",
      "poem": "悠悠太上。民之厥初。皇极肇建。彝伦攸敷。五德更运。膺箓受符。陶唐既谢。天历在虞。於时上帝。乃顾惟眷。光我晋祚。应期纳禅。位以龙飞。文以虎变。玄泽滂流。仁风潜扇。区内宅心。方隅回面。天垂其象。地耀其文。凤鸣朝阳。龙翔景云。嘉禾重颖。萤荚载芬。率土咸序。人胥悦欣。恢恢皇度。穆穆圣容。言思其顺。貌思其恭。在视斯明。在听斯聪。登庸以德。明试以功。其恭惟何。昧旦丕显。无理不经。无义不践。行舍其华。言去其辩。游心至虚。同规易简。六府孔修。九有斯靖。泽靡不被。化冈不加。声教南暨。西渐流沙。幽人肄险。远国忘遐。越裳重译。充我皇家。峨峨列辟。赫赫虎臣。内和五品。外威四宾。修时贡职。入觐天人。备言锡命。羽盖朱轮。贻宴好会。不常厥数。神心所受。不言而喻。於是肄射。弓矢斯御。发彼五的。有酒斯饫。文武之道。厥猷未坠。在昔先王。躬御兹器。示武惧荒。过亦为失。凡厥群后。无懈于位。"
    },
    {
      "title": "华览崇文大夫唱",
      "poem": "阴阳运潜。玄风扇厉。鹰隼腾扬。狸搏噬。"
    }
  ],
  "应亨": [
    {
      "title": "赠四王冠诗",
      "poem": "永平年四月。外弟王景系兄弟四人并冠。贻四王子《诗》曰：济济四令弟。妙年践二九。令月惟吉日。成服加元首。人咸饰其容。鲜能离尘垢。虽无兕觥爵。杯醮传旨酒。"
    }
  ],
  "阮种": [
    {
      "title": "赠棘据诗",
      "poem": "体直响正。源深流清。"
    }
  ],
  "裴秀": [
    {
      "title": "大蜡诗",
      "poem": "日躔星纪。大吕司辰。玄象改次。庶众更新。岁事告成。八蜡报勤。告成伊何。年丰物阜。丰禋孝祀。介兹万祜。报勤伊何。农功是归。穆穆我后。骛兹蒸黎。宣力菑亩。沾体暴肌。饮响清祀。四方来绥。充牣郊甸。鳞集京师。交错留迁。纷葩相追。掺袂成幕。连衽成帷。有肉如丘。有酒如泉。有肴如林。有货如山。率土同欢。和气来臻。祥风叶顺。降祉自天。方隅清谧。嘉祚日延。与民优游。享寿万年。"
    },
    {
      "title": "新诗",
      "poem": "姬文发号令。哀穷先令贱。齐景吐德音。益治一国半。"
    },
    {
      "title": "新诗",
      "poem": "渴者易为饮。饥者易为食。方丈日在前"
    }
  ],
  "成公绥": [
    {
      "title": "中宫诗二首",
      "poem": "殷汤令妃。有莘之女。仁教内修。度义以处。清谧后宫。九嫔有序。尹为媵臣。遂作元辅。天地不独立。造化由阴阳。乾坤垂覆载。日月曜重光。治国先家道。立教起闺房。二妃济有虞。三母隆周王。涂山兴大禹。有莘佐成汤。齐晋霸诸侯。皆赖姬与姜。关雎思贤妃。此言安可忘。"
    },
    {
      "title": "仙诗",
      "poem": "盛年无几时。奄忽行欲老。那得赤松子。从学度世道。西入华阴山。求得神芝草。珠玉犹戴土，何惜千金宝。但愿寿无穷。与君长相保。"
    },
    {
      "title": "诗",
      "poem": "洋洋熊耳流。巍巍伊阙山。高冈碣崔嵬。双阜夹长川。素石何磷磷。水禽浮翩翩。远涉许颍路。顾思邈绵绵。郁陶怀所亲。引领情缅然。"
    },
    {
      "title": "五言诗",
      "poem": "谁谓鬼无知。杜伯射宣王。"
    }
  ],
  "皇甫谧": [
    {
      "title": "女怨诗",
      "poem": "婚礼既定。婚礼临成。施衿结帨。三命丁宁。"
    },
    {
      "title": "诗",
      "poem": "轮回路。骖服半。驷车远驰。仆陈交乱。弃我旧庐。爰适他馆。"
    }
  ],
  "辛旷": [
    {
      "title": "赠皇甫谧诗",
      "poem": "颙颙朝士。亦孔其依。莫不迟想。载渴载饥。我弓我旄。礼亦无违。企望高冈。来仪来归。其归伊何。与帝同心。明明天子。如日之临。临照四方。探颐幽深。山无逸民。水无潜鳞。爰彼九皋。克量德音。茂哉先生。皇实是钦。"
    }
  ],
  "贾充": [
    {
      "title": "与妻李夫人联句",
      "poem": "室中是阿谁。叹息声正悲。叹息亦何为。但恐大义亏。大义同胶漆。匪石心不移。人谁不虑终。日月有合离。我心子所达。子心我所知。若能不食言。与君同所宜。"
    }
  ],
  "薛莹": [
    {
      "title": "献诗",
      "poem": "惟臣之先。昔仕于汉。奕世绵绵。颇涉台观。暨臣父综。遭时之难。卯金失御。邦家毁乱。适兹我土。庶存孑遗。天启其心。东南是归。厥初流隶。困於蛮垂。大皇开基。恩德远施。特蒙招命。拯擢泥污。释放巾褐。受职剖符。作守合浦。在海之隅。迁入京辇。遂升极枢。枯瘁更荣。绝统复纪。自微而显。非愿之始。亦惟宠遇。心存足止。重值文皇。建号东宫。乃作少傅。光华益隆。明明圣嗣。至德谦崇。礼遇兼加。惟渥惟丰。哀哀先臣。念竭其忠。洪恩未报。委世以终。嗟臣蔑贱。惟昆及弟。幸生幸育。托综遗体。过庭既训。顽蔽难启。堂构弗克。志存耦耕。岂悟圣朝。仁泽流盈。追录先臣。愍共无成。是济是拔。被以殊荣。珝忝千里。受命南征。旌旗备物。金革扬声。及臣斯陋。实暗实微。既显前轨。人物之机。复傅东宫。继世荷辉。才不逮先。是忝是违。乾德博好。文雅是贵。追悼亡臣。冀存遗类。如何愚胤。曾无仿佛。瞻彼旧宠。顾此顽虚。孰能忍愧。臣实与居。夙夜反侧。克民自论。父子兄弟。累世蒙恩。死惟结草。生誓杀身。虽则灰陨。无报万分。"
    },
    {
      "title": "答华永先诗",
      "poem": "桴鼓常在侧。笔研永欲捐。卷帙不复开。干戈以为权。"
    }
  ],
  "王浚": [
    {
      "title": "祖道应令诗",
      "poem": "侯谁在矣。东宫诜诜。曰保曰傅。弘道维新。前疑协衡。顾问翼轮。岂伊张仲。专美前津。涣乎唐德。钦在四邻。齐轨上页。永垂清尘。"
    },
    {
      "title": "平吴诗",
      "poem": "茫茫禹迹。九域乃宾。庶士交正。无思不顺。马怠其衡。车曳其轮。飞龙造造。天命有晋。"
    },
    {
      "title": "从幸洛水饯王公归国诗",
      "poem": "圣主应期运。至德敷彝伦。神道垂大教。玄化被无垠。钦若崇古制。建侯屏四邻。皇舆回羽盖。高会洛水滨。临川讲妙艺。纵酒钓潜鳞。八音以迭奏。兰羞备时珍。古人亦有言。为国不患贫。与蒙庙庭施。幸得厕太钧。群僚荷恩泽。朱颜感献春。赋诗尽下情。至感畅人神。长流无舍逝。白日入西津。奉辞慕华辇。侍卫路无因。驰情系帷幄。乃心恋轨尘。"
    }
  ],
  "荀勖": [
    {
      "title": "从武帝华林园宴诗",
      "poem": "习习春阳。帝出乎震。天施地生。以应仲春。思文圣皇。顺时秉仁。钦若灵则。饮御嘉宾。洪恩普畅。庆乃众臣。其庆惟何。锡以帝祉。肆觐群后。有客戾止。外纳要荒。内延卿士。箫管咏德。八音咸理。凯乐饮酒。莫不宴喜。"
    },
    {
      "title": "三月三日从华林园诗",
      "poem": "清节中季春。姑洗通滞塞。玉辂扶渌池。临川荡苛慝。"
    }
  ],
  "王铨": [
    {
      "title": "为两足虎作歌诗",
      "poem": "般般白虎。观衅荆楚。孙吴不逞。金皇赫怒。武形有亏。金兽失仪。圣主应天。斯异何为。"
    }
  ],
  "董京": [
    {
      "title": "诗二首",
      "poem": "乾道刚简。坤体敦密。茫茫太素。是则是述。末世流奔。以文代质。悠悠世目。孰知其实。逝将去此至虚。归此自然之室。孔子不遇。时彼感麟。麟乎麟。胡不遁世以存真。"
    },
    {
      "title": "答孙楚诗",
      "poem": "周道斁兮颂声没。夏政衰兮五常汨。便便君子。顾望而逝。洋洋乎满目。而作者七。岂不乐天地之化也。哀哉乎时之不可与。对之以独处。无娱我以为欢。清流可饮。至道可餐。何为栖栖。自使疲单。鱼悬兽槛。鄙夫知之。夫古之至人。藏器於灵。缊袍不能令暖。轩冕不能令荣。动如川之流。静如川之渟。鹦鹉能言。泗滨浮磬。众人所玩。岂合物情。玄鸟纡幕。万世而不悟。以我观之。乃明其故。焉知不有达人。深穆其度。亦将窥我。颦顣而去。万物皆贱。惟人为贵。动以九州为狭。静以环堵为大。"
    }
  ],
  "周处": [
    {
      "title": "诗",
      "poem": "去去世事已。策马观西戎。藜藿甘粱黍。期之克令终。"
    }
  ],
  "邹湛": [
    {
      "title": "游仙诗",
      "poem": "潜颖隐九泉。女萝缘高松。紫芝列红敷。丹泉激阳渎。"
    }
  ],
  "曹嘉": [
    {
      "title": "赠石崇诗",
      "poem": "文武应时用。兼才在明哲。嗟嗟我石生。为国之俊杰。入侍於皇闼。出则登九列。威检肃青徐。风发宣吴裔。畴昔谬同位。情至过鲁卫。分离逾十载。思远心增结。愿子鉴斯诚。寒暑不逾契。"
    }
  ],
  "阎赞": [
    {
      "title": "为周处士上诗",
      "poem": "周全其节。令闻不已。身虽云没。书名良史。"
    }
  ],
  "束皙": [
    {
      "title": "南陔",
      "poem": "循彼南陔。言采其兰。眷恋庭闱。心不遑安。彼居之子。冈或游盘。馨尔夕膳。絜尔晨餐。循彼南陔。厥草油油。彼居之子。色思其柔。眷恋庭闱。心不遑留。馨尔夕膳。絜尔晨羞。有獭有獭。在河之涘。凌波赴汨。噬鲂捕鲤。嗷嗷林乌。受哺于子。养隆敬薄。惟禽之似。勖增尔虔。以介丕祉。"
    },
    {
      "title": "白华",
      "poem": "白华朱萼。被於幽薄。粲粲门子。如磨如错。终晨三省。匪惰其恪。白华绛趺。在陵之陬。倩倩士子。涅而不渝。竭诚尽敬。亹亹忘劬。白华玄足。在丘之曲。堂堂处子。无营无欲。鲜侔晨葩。莫之黠辱。"
    },
    {
      "title": "华黍",
      "poem": "黮々重云。习习和风。黍华陵巅。麦秀丘中。靡田不播。九谷斯丰。奕奕玄霄。濛濛甘溜。黍发稠华。禾挺其秀。靡田不殖。九谷斯茂。无高不播。无下不植。芒芒其稼。参参其穑。稸我王委。充我民食。玉烛阳明。显猷翼翼。"
    },
    {
      "title": "由庚",
      "poem": "荡荡夷庚。物则由之。蠢蠢庶类。王亦柔之。道之既由。化之既柔。木以秋零。草以春抽。兽在于草。鱼跃顺流。四时递谢。八风代扇。纤阿案晷。星变基躔。五纬不愆。六气无易。愔愔我王。绍文之迹。"
    },
    {
      "title": "崇丘",
      "poem": "瞻彼崇丘。其林蔼蔼。植物斯高。动类斯大。周风既洽。王猷允泰。漫漫方舆。回回洪覆。何类不繁。何生不茂。物极其性。人永其寿。恢恢大圆。茫茫九壤。资生仰化。于何不养。人无道夭。物极则长。"
    },
    {
      "title": "由仪",
      "poem": "肃肃君子。由仪率性。明明后辟。仁以为政。鱼游清沼。鸟萃平林。濯鳞鼓翼。振振其音。宾写尔诚。主竭其心。时之和矣。何思何修。文化内辑。武功外悠。"
    }
  ],
  "绿珠": [
    {
      "title": "懊侬歌",
      "poem": "丝布涩难缝。令侬十指穿。黄牛细犊车。游戏出孟津。翾 《诗纪》作翔风。"
    },
    {
      "title": "怨诗",
      "poem": "春华谁不美。卒伤秋落时。突烟还自低。鄙退岂所期。桂芳徒自蠹。失爱在蛾眉。坐见芳时歇。憔悴空自嗤。"
    }
  ],
  "夏靖": [
    {
      "title": "答陆士衡诗",
      "poem": "大哉乾元。万品资生。陶育五常。惟浊惟清。猗欤君子。诞禀纯精。行归于周。忠笃允诚。允诚伊何。拔群出俗。恒若不修。抱此素朴。履谦居冲。恒若不足。上交不谄。下交不渎。倬彼云汉。於章于天。九五翻飞。利见大人。大人有命。是牧是招。时行则行。遂升东朝。东朝光光。天同其曜。匪徒一台。天同其照。其照尔德。又简尔才。将登三事。百揆是厘。据仁为本。仗义为舆。经纬三坟。错综众书。斟酌圣奥。与道卷舒。靡靡陆生。帝度其心。静恭夙夜。莫其德音。德音既莫。其美弥深。为物之主。为士之林。天作高山。大王荒之。荡荡荆土。子其康之。风俗未敦。子其臧这。群彦未叙。子其纲之。忝荣剖符。悠悠在兹。羔裘豹祛。有愧不能。乃眷我顾。爰贻休诗。嘉睹嘉藻。以为清规。敢铭妙言。终始永思。"
    }
  ],
  "顾秘": [
    {
      "title": "答陆机诗",
      "poem": "恢恢太素。万物初基。在昔哲人。观众济时。"
    }
  ],
  "崔寔": [
    {
      "title": "答陆机诗",
      "poem": "栖息高丘。"
    }
  ],
  "郑丰": [
    {
      "title": "答陆士龙诗四首·鸳鸯",
      "poem": "鸳鸯于飞。在江之浚。和音交畅。拊翼双起。朝游兰池。夕宿兰沚。清风翕习。扇彼兰茝。凌云高厉。载翔载止。鸳鸯于飞。载飞载吟。有郁浚薮。实惟桂林。芳条高茂。华繁垂阴。爰翱爰翔。爰甜其南。有馥其芬。协我好音。鸳鸯于飞。乘云高翔。有嘤其友。戢翼未翔。澹淡素波。容与趋倡。虽曰戢止。和音远扬。我有好爵。与子偕尝。鸳鸯于飞。徘徊翩翻。载颉载颃。顾侣鸣群。有郁兰皋。冽彼清源。驾言游之。聊乐我云。思与佳人。齐欢顺川。鸳鸯于飞。或矫或游。习习谷风。扇彼清流。春草扬翘。鼋鱼沉浮。感物兴想。我心长忧。谁谓河广。曾不容舟。企予望之。搔首踟蹰。鸳鸯于飞。载和其鸣。怀尔好音。寘我中情。人亦有言。心得遗形。授我木瓜。报尔瑶琼。匪系曰报。永好千龄。"
    },
    {
      "title": "答陆士龙诗四首·兰林",
      "poem": "瞻彼兰林。有翘其秀。有斐君子。邦之硕茂。厥德伊何。固天攸授。如川之源。如山之富。回流清渊。启襟开袖。缙绅晞风。民用胥附。猗猗硕人。如玉如金。浚其明哲。克广德心。习习凯风。吹我棘林。飞鸮萃止。允怀好音。悠悠征徒。輶德鲜任。嗟我猗人。实味实耽。在昔延州。鹄鸣江涯。今我陆子。旷世继奇。身乖千载。德音并驰。渐鸿遵渚。宛其羽仪。安得高风。腾翮天池。飞龙蜿蜒。山谷气医。猛虎啸吟。清风高厉。情同来感。数乖身逝。夷鲍齐欢。专名故世。恺悌君子。民之攸暨。咨予遘时。千载同爱。垂陇之会。匪诗不宣。嗟我怀人。斯恩殷勤。德音来讯。有蔚其文。趯趯儳免。匪迹不存。诚在心德。爱结忘言。"
    },
    {
      "title": "答陆士龙诗四首·南山",
      "poem": "陟彼南山。言采其萧。乐只君子。邦家之翘。克茂厥猷。至道是收。耽道以俭。广爱以周。嗟我怀人。永好千秋。适彼江潭。言钓其鱮。有美硕人。自公退处。羔裘逍遥。輶德是举。白驹遁时。世事孰与。思我猗人。寘之晋序。有客信宿。独寐寤语。天高地卑。玄黄烟煴。人道交泰。自昔先民。耽文合好。辅德与仁。管叔罕侨。旷世鲜邻。修组绝结。玄弁生尘。咨我与子。遘会当身。琴瑟在御。永爱缠绵。瞻彼江澳。言咏其潭。所谓伊人。在川之阴。养和以泰。乐道之潜。锦衣尚絅。至乐是耽。兴言永思。系怀所钦。爱而不见。独寐寤吟。诗以言志。先民是经。乃惠嘉讯。德音惟馨。钦咏繁藻。永结中情。华文伤实。世士所营。达人神化。反之混冥。交弃其数。言取其诚。思与哲人。独宝其贞。"
    },
    {
      "title": "答陆士龙诗四首·中陵",
      "poem": "瞻彼中陵。兰蕙猗猗。显允君子。乐且有仪。沈仁育物。玄聪镜机。德充闱庭。名逸南畿。祁祁俊乂。言酌言依。鼓钟于宫。百里震声。亹亹令问。归我伟贞。厥振伊何。骏奔以惊。厥问伊何。民胥以宁。有鹤在阴。非子谁鸣。我有好爵。非子孰盈。潜龙遁初。有凤戢翚。王猷未泰。彝伦错违。皋门重管。资尔启扉。庶绩逌斁。非尔焉绥。翼翼京宇。尔瞻尔睎。民之胥望。如渴如饥。德音来惠。覆玩三周。沈润渊洞。逸藻云浮。结心所亲。曷变曷渝。路隔津梁。一韦限殊。终朝之思。三秋是逾。爱而不见。兴言踟蹰。"
    }
  ],
  "孙拯": [
    {
      "title": "赠陆士龙诗",
      "poem": "五龙戢号。云鸟纂纪。淳化既离。义风载始。轩冕垂容。文教乃理。奕奕洪族。盛德丰祀。於赫皇吴。应天统元。丞相文烈。公光赞勋。九命皇耀。茂德弥勤。华黻袭藻。金石载振。渊哉陆生。丕显洪胄。亦崇懿风。邈此弘裕。无竞厥德。丰光伊茂。文以义好。施以仁富。山积惟峻。道隆名遐。潜景在渊。龙跃承华。既淑尔仪。谁不允嘉。有漼重渊。载清其波。济济皇朝。峨峨髦士。序爵以贤。惟俊萃止。翩翻二宫。令问不已。乃迁华阁。皇典斯纪。思文大谟。恢我王猷。清风肆穆。雅宪允休。迈彼江川。邈此北流。微言兰馥。玉藻云浮。遭时之险。虎宰滔天。凭德美重。絷此俊贤。休否既亨。名以德渊。清徽伊铄。赞之弥坚。明明大象。玄鉴照微。显允君子。求福不回。善挹馀庆。险以德祈。澄浊以清。罔有不晖。释彼短寄。乐此窈冥。形以神和。思以情新。青云方乘。芳饵可捐。达观在一。万物自宾。制动以静。秘景在阴。灵根可栖。乐此隈岑。关楗重闭。谁和子音。瞻彼晨风。思托茂林。"
    }
  ],
  "牵秀": [
    {
      "title": "宴曜武堂诗",
      "poem": "沐浴洪流。饮服清芳。将结微根。永晞朝阳。恭承渥惠。庶无怠荒。"
    },
    {
      "title": "祖孙楚诗",
      "poem": "受兹明命。作守西疆。"
    },
    {
      "title": "四言诗",
      "poem": "乾道辅仁。坤德尚冲。"
    },
    {
      "title": "诗",
      "poem": "高宗梦严穴。姬文兆渭滨。群分邈十里。感应用形神。"
    }
  ],
  "司马彪": [
    {
      "title": "赠山涛诗",
      "poem": "苕苕椅桐树。寄生於南岳。上凌青云霓。下临千仞谷。处身孤且危。於何托余足。昔也植朝阳。倾枝俟鸾鷟。今者绝世用。倥偬见迫束。班匠不我顾。牙旷不我录。焉得成琴瑟。何由扬妙曲。冉冉三光驰。逝者一何速。中夜不能寐。抚剑起踯躅。感彼孔圣叹。哀此年命促。卞和潜幽冥。谁能证奇璞。冀愿神龙来。扬光以见烛。"
    },
    {
      "title": "赠山涛诗",
      "poem": "翩翩野青雀。受性孤且微。昔生三河侧。鼓翼帝王畿。"
    },
    {
      "title": "诗",
      "poem": "百草应节生。含气有深浅。秋蓬独何辜。飘遥随风转。长飚一飞薄。吹我之四远。搔首望故株。邈然无由返。"
    },
    {
      "title": "诗",
      "poem": "玉出阆风侧。珠生南海滨。奕奕不同阪。苏桂扬其芬。烈烈玄飚起。粲粲繁霜凝。劲风回白雪。长川激素冰。秋节良可悲。百华咸萎落。堂前柳随风。疏林树萧索。左揽又翠羁。右抚犀象鞍。泛泛江汉萍。飘荡永无根。"
    }
  ],
  "阮修": [
    {
      "title": "上巳会诗",
      "poem": "三春之季。岁惟嘉时。灵雨既零。风以散之。英华扇耀。翔鸟群嬉。澄澄绿水。澹澹其波。修岸逶迤。长川相过。聊且逍遥。其乐如何。坐此修筵。临彼素流。嘉肴既设。举爵献酬。弹筝弄琴。新声上浮。不有七德。知者所娱。清濑瀺灂。菱葭芬敷。沈此芳钩。引彼潜鱼。委饵芳美。君子戒诸。"
    }
  ],
  "左芬": [
    {
      "title": "啄木诗",
      "poem": "南山有鸟。自名啄木。饥则啄树。暮则巢宿。无干於人。唯志所欲。此盖禽兽。性清者荣。性浊者辱。"
    },
    {
      "title": "感离诗",
      "poem": "自我去膝下。倏忽逾再期。邈邈浸弥远。拜奉将何时。披省所赐告。寻玩悼离词。仿佛想容仪。欷歔不自持。何时当奉面。娱目於书诗。何以诉辛苦。告情於文辞。"
    }
  ],
  "闾丘冲": [
    {
      "title": "三月三日应诏诗二首",
      "poem": "暮春之月。春服既成。阳升土润。冰涣川盈。馀萌达壤。嘉木敷荣。后皇宣游。既宴且宁。光光华辇。诜诜从臣。微风扇秽。朝露医尘。上荫丹幄。下藉文茵。临川挹盥。濯故洁新。俯镜清流。仰睇天津。蔼蔼华林。严严景阳。业业峻宇。奕奕飞梁。垂荫倒景。若沈若翔。浩浩白水。泛泛龙舟。皇在灵沼百辟同游。击棹清歌。鼓枻行酬。闻乐咸和。具醉斯柔。在昔帝虞。德被遐荒。干戚在庭。苗民来王。今我哲后。古圣齐芳。惠此中国。以绥四方。元首既明。股肱惟良。乐酒今日。君子惟康。"
    },
    {
      "title": "招隐诗",
      "poem": "大道旷且夷。蹊路安足寻。经世有险易。隐显处存心。嗟哉严岫士。归来从所钦。"
    }
  ],
  "杜育": [
    {
      "title": "赠挚仲洽诗",
      "poem": "之子于归。言秣其驹。矧乃斯人。乃迈乃徂。虽非显甫。饯彼百壶。虽非张仲。将脍河鱼。人亦有言。贵在同音。虽曰翻飞。曾未异林。顾恋同枝。增其慨心。望尔不遐。无金玉音。"
    },
    {
      "title": "金谷诗",
      "poem": "既而慨而。感此离析。"
    },
    {
      "title": "诗",
      "poem": "临下览群动。"
    }
  ],
  "挚虞": [
    {
      "title": "答伏武仲诗",
      "poem": "崇山栖凤。广泉含螭。洋洋大府。俊德攸宜。用集群英。参翼弘规。皇晖增曜。明两作离。爰有伏生。东夏之秀。盛德如新。畜智如旧。储材积艺。待时而茂。九德殊涂。道将焉就。邂逅之遇。良愿是适。同闬比屋。笑语卒获。望宋谓近。曾不咫尺。一苇则杭。矧兹隔壁。既近其室。不远其心。齐此笃爱。惠予好音。金声玉振。文艳旨深。孰不歌咏。被之瑟琴。"
    },
    {
      "title": "赠褚武良以尚书出为安东诗",
      "poem": "荡荡大晋。奄有八荒。畿服既宁。守在四疆。桓桓褚侯。镇彼遐方。变文膺武。武步龙骧。武有七德。众鲜克举。帝用是难。训咨既普。虽有周亲。唯能是与。大周之吉。归美于褚。褚侯之迈。人望实大。企彼江淮。眇焉如带。智名不彰。能功斯废。靡德而称。靡仁而赖。济济百辟。穆穆皇朝。虽则异事。谁非同寮。出者眷之。处者恋之。情发於中。用著斯诗。"
    },
    {
      "title": "赠李叔龙以尚书郎迁建平太守诗",
      "poem": "我有良朋。时惟李生。拊翼岐蜀。翻飞上京。明试以功。聿骏有声。三载考绩。剖符建平。惟彼建平。居江之濑。明明在上。率下和会。谁谓水深。曾不浮芥。谁谓旷远。王道无外。亦既受命。作式南蕃。枢机之发。化流夷蛮。多见阙殆。以慎尔愆。无自立辟。而逾短垣。龙爱同泉。凤恋共林。之子云往。我劳弥深。既有行李。以通其音。南龟象齿。实将云心。"
    },
    {
      "title": "答杜育诗",
      "poem": "越有杜生。既文且哲。龙跃颍豫。有声彰澈。赖兹三益。如琢如切。好以义结。友以文会。岂伊在高。分定倾盖。其人如玉。美彼生刍。钟鼓匪乐。安用百壶。老夫灌灌。离群索居。怀恋结好。心焉怅如。"
    },
    {
      "title": "雍州诗",
      "poem": "於皇先王。经启九有。有州惟雍。居京之右。土载奥区。山包神薮。嘉生惟繁。庶类伊阜。悠悠州域。有华有戎。外接皮服。内含岐丰。周馀既没。夷德未终。莫不慕义。易俗移风。"
    },
    {
      "title": "逸骥诗",
      "poem": "逸骥无镳辔。胜陆从长川。剪落就羁靮。飞轩蹑云烟。"
    }
  ],
  "棘腆": [
    {
      "title": "答石崇诗",
      "poem": "昔我不造。备尝颠沛。后土倾基。皇天陨盖。少怀蒙昧。长无耿介。遗训莫闻。出入靡赖。如彼泉流。不绝若带。终怀永思。感昔康泰。我舅敷命。于彼徐方。载咏陟岵。言念渭阳。乃溯洪流。泛身馀艎。宵寝晨逝。曷路之长。亦既至止。愿言以写。爰有石侯。作镇东夏。宽以抚戎。从容柔雅。兽啸幽严。翔风扇起。逸响既振。众听倾耳。恂恂善诱。大揖群士。宗道投意。结心万里。我固其终。人结其始。宗道伊何。英朗特俊。如彼凌高。日以增峻。隰朋有慕。颜生希舜。游志域外。涤除鄙吝。仰止晨风。豫登数仞。我闻有言。居安思危。位极则迁。势至必移。上德无欲。遗道不为。妙识先觉。通梦皇羲。窍睹党奥。钦蹈明规。"
    },
    {
      "title": "赠石季伦诗",
      "poem": "深蒙君子眷。雅顾出群俗。受宝取诸怀。所赠非珠玉。凡我二三子。执手携玉腕。嘉言从所好。企予结云汉。望风整轻翮。因虚举双翰。朝游情渠侧。日夕登高馆。"
    },
    {
      "title": "赠石崇",
      "poem": "翕如翔云会。忽若惊风散。分给怀离析。对乐增累叹。"
    }
  ],
  "棘嵩": [
    {
      "title": "赠杜方叔诗",
      "poem": "爰有良木。结基崇岸。孤根挺茂。艳此丰干。晞曜朝阳。接润辰汉。如彼芳松。繁华冬粲。厥艳伊何。重英累茂。厥粲伊何。既苗而秀。绰矣杜生。应期特授。人以位瞻。而能义富。浩浩万区。悠悠俗网。变化无际。谁鉴其象。慎微将来。积著在往。惟子居这。久而不爽。名以实显。形端景立。弘之匪他。唯我所执。文莫如人。瞻望弗及。若在闻一。其殆知十。肇允发纵。履霜这始。乃自童矇。芳葩桑梓。鸣鹤在阴。縻爵君子。羽仪上京。弱冠来仕。在动能跃。处静思默。既宣厥文。亦茂其德。韫玉蓬林。亢衡上国。洪音振朗。晖曜四塞。达节无累。贵彼修身。不求善己。而务得人。进替惟意。与时屈申。万物云云。飘若埃尘。假翼严阿。束翮景云。挫锐者易。鲜能解纷。德之休明。卓焉出群。岂独吴起。高谢田文。余与吾生。处非先后。神结倾盖。情固白首。推年下交。以文会友。忠焉之诲。望子善诱。积细靡队。一覆斯崇。训致以道。坚冰则终。虽小必大。无往不隆。嗟我良朋。敬承清风。"
    },
    {
      "title": "赠荀彦将诗",
      "poem": "光光国宝。曰瑜曰瑾。济济清朝。曰髦曰俊。瑜瑾既琢。有温其润。髦俊既集。芳风其振。显允荀生。天挺厥真。沈识胁敏。温粹淑仁。初应宰命。徽音惟新。遂假蒲密。简在至神。时惟惠后。黎人攸绥。乃授明德。赋政近畿。戢翼太清。翻然凤飞。寻此遐跃。曜彼远晖。昔在豹产。显名当时。及尔祖公。播声于兹。赫赫显名。在尔扬之。穆穆播声。在尔光之。孰谓玉宝。匪我所珍。孰谓言轻。乃重千钧。勉树惠化。敬乃厥身。引领南望。望子清尘。"
    },
    {
      "title": "答杜育诗",
      "poem": "矫矫骏足。繁缨朱就。"
    }
  ],
  "郭愔": [
    {
      "title": "从弟别诗",
      "poem": "乖索易永久。寻离觉月促。辽落隔修途。窈窕阂丘谷。"
    },
    {
      "title": "百舌鸟诗",
      "poem": "百舌鸣高树。弄音无常则。借问声何烦。末俗不尚嘿。"
    }
  ],
  "孙机": [
    {
      "title": "为刘曜进酒作",
      "poem": "仆谷王。关右称帝皇。当持重。保土疆。轻用兵。败洛阳。祁运穷。天所亡。开大分。持一觞。苏伯玉妻"
    },
    {
      "title": "盘中诗",
      "poem": "山树高。鸟鸣悲。泉水深。鲤鱼肥。空仓雀。常苦饥。吏人妇。会夫希。出门望。见白衣。谓当是。而更非。还入门。中心悲。北上堂。西入阶。急机绞。杼声催。长叹息。当语谁。君有行。妾念之。出有日。还无期。结中带。长相思。君忘妾。天知之。妾忘君。罪当治。妾有行。宜知之。黄者金。白者玉。高者山。下者谷。姓为苏。字伯玉。作人才多智谋足。家居长安身在蜀。何惜马蹄归不数。羊肉千斤酒百斛。令君马肥麦与粟。今时人。智不足。与其书。不能读。当从中央周四角。"
    }
  ],
  "干宝": [
    {
      "title": "百志诗",
      "poem": "壮士禀杰姿。气烈有自然。俯仰群众中。胡能救世艰。阅巩代缝掖。兜鍪易进贤。"
    }
  ],
  "张亢": [
    {
      "title": "诗",
      "poem": "昔我好坟典。下帷慕董氏。吟咏仿馀风。染轴舒素纸。"
    }
  ],
  "王鉴": [
    {
      "title": "七夕观织女诗",
      "poem": "牵牛悲殊馆。织女悼离家。一稔期一宵。此期良可嘉。赫奕玄门开。飞阁郁嵯峨。隐隐驱千乘。阗阗越星河。六龙奋瑶辔。文螭负琼车。火丹秉瑰烛。素女执琼华。绛旗若吐电。朱盖如振霞。云韶何嘈嗷。灵鼓鸣相和。停轩纡高盻。眷予在岌峨。泽因芳露沾。恩附兰风加。明发相从游。翩翩鸾鷟罗。同游不同观。念子忧怨多。敬因三祝末。以尔属皇娥。"
    }
  ],
  "荀组": [
    {
      "title": "七哀诗",
      "poem": "辙兮辙兮。何其寂蔑。"
    }
  ],
  "王廙": [
    {
      "title": "春可乐",
      "poem": "春可乐兮。乐孟月之初阳。冰泮涣以微流。土冒橛而解刚。野晖赫以挥绿。山葱倩以发苍。吉辰兮上戊。明灵兮唯社。百室兮必集。祈祭兮树下。濯茆兮菹韭。齿蒜兮擗鲊。缥醪兮浮蚁。交觞兮并坐。气和兮体适。心怡兮志可。浮盘兮流爵。接饮兮相娱。上禊兮三巳。临川兮荡饮。回波兮曲沼。夹岸兮道渠。若乃良辰三祖。祈始吉元。华坛峻。羽盖幢幡。"
    }
  ],
  "李充": [
    {
      "title": "嘲友人诗",
      "poem": "同好齐欢爱。缠绵一何深。子既识我情。我亦知子心。燕婉历年岁。和乐如瑟琴。良辰不我俱。中阔似商参。尔隔北山阳。我分南川阴。嘉会冈克从。积思安可任。目想妍丽姿。耳存清媚音。修昼兴永念。遥夜独悲吟。逝将寻行役。言别泣沾襟。愿尔降玉趾。一顾重千金。"
    },
    {
      "title": "七月七日诗",
      "poem": "朗月垂玄景。洪汉截皓苍。牵牛难牵牛。织女守空箱。河广尚可越。怨此汉无梁。北极躔众星。玉机运六纲。素云巡濛汜。炎帝收离光。"
    },
    {
      "title": "送许从诗",
      "poem": "来若迅风欢。逝如归云征。离合理之常。聚散安足惊。"
    }
  ],
  "李颙": [
    {
      "title": "经涡路作诗",
      "poem": "言归越东足。逝将反上都。后洫填中路。改辙修兹道。旦发石亭境。夕宿桑首墟。劲焱不兴润。零雨莫能濡。亢阳弥十旬。涓滴未暂舒。泉流成平陆。结驷可回车。肇允相忘鳞。翻为涸池鱼。咫步不能移。白日奄桑榆。"
    },
    {
      "title": "涉湖诗",
      "poem": "旋经义兴境。弭棹石兰渚。震泽为何在。今唯太湖浦。图径萦五百。眇目缅无睹。高天淼若岸。长津杂如缕。窈窕寻湾漪。迢递望峦屿。惊飚扬飞湍。浮霄薄悬岨。轻禽翔云汉。游鳞憩中浒。黯蔼天时阴。岧峣舟航舞。凭河安可殉。静观戒征旅。"
    },
    {
      "title": "夏日诗",
      "poem": "炎光烁南溟。溽暑融三夏。黮对重云荫。砰棱震雷咤。"
    },
    {
      "title": "羡夏篇",
      "poem": "羲和游与并。朱融骋离光。照穴应时启。超川随化亡。咧咧林蜩鸣。翩翩鸣鵙翔。"
    },
    {
      "title": "感冬篇",
      "poem": "高阳揽玄辔。太皞御冬始。望舒注重在策。曜灵协燕纪。蜿虹潜太阴。文雉化淮汜。"
    },
    {
      "title": "离思篇",
      "poem": "烈烈寒气严。寥寥天宇清。"
    },
    {
      "title": "诗",
      "poem": "焦肺枯肝。抽肠裂膈。"
    }
  ],
  "熊甫": [
    {
      "title": "别歌",
      "poem": "徂风飚起盖山陵。氛雾蔽日玉石焚。往事既去可长叹。念别惆怅复会难。"
    }
  ],
  "杨方": [
    {
      "title": "合欢诗五首",
      "poem": "虎啸谷风起。龙跃景云浮。同声好相应。同气自相求。我情与子亲。譬如影追躯。食共并根穗。饮共连理杯。衣共双丝绢。寝共无缝裯。居愿接膝坐。行愿携手趋。子静我不动。子游我不留。齐彼同心鸟。譬此比目鱼。情至断金石。胶漆未为牢。但愿长无别。合形作一躯。生为并身物。死为同棺灰。秦氏自言至。我情不可俦。磁石引长针。阳燧下炎烟。宫商声相和。心同自相亲。我情与子合。亦如影追身。寝共织成被。絮用同功绵。暑摇比翼扇。寒坐并肩毡。子笑我必哂。子戚我无欢。来与子共迹。去与子同尘。齐彼蛩蛩兽。举动不相捐。惟愿长无别。合形作一身。生有同室好。死成并棺民。徐氏自言至。我情不可陈。独坐空室中。愁有数千端。悲响答愁叹。哀涕应苦言。彷徨四顾望。白日入西山。不睹佳人来。但见飞鸟还。飞鸟亦何乐。夕宿自作群。飞黄衔长辔。翼翼回轻轮。俯涉渌水涧。仰过九层山。修途曲且险。秋草生两边。黄华如沓金。白花如散银。青敷罗翠彩。绛葩象赤云。爰有承露枝。紫荣合素芬。扶疏垂清藻。布翘芳且鲜。目为艳彩回。心为奇色旋。抚心悼孤客。俯仰还自怜。歭向壁叹。揽笔作此文。南邻有奇树。承春挺素华。丰翘被长条。绿叶蔽朱柯。因风吐微音。芳气入紫霞。我心羡此木。愿徒著予家。夕得游其下。朝得弄其葩。尔根深且坚。予宅浅且洿。移植良无期。叹息将如何。"
    }
  ],
  "甄述": [
    {
      "title": "美女诗",
      "poem": "足蹑承云履。丰趺暠春锦。朱德才"
    },
    {
      "title": "赠傅氏诗",
      "poem": "猗猗彼君子。逍遥集华堂。高谕呈玄妙。弹笔播文章。"
    }
  ],
  "温峤": [
    {
      "title": "回文虚言诗",
      "poem": "宁神静泊。损有崇无。"
    }
  ],
  "梅陶": [
    {
      "title": "赠温峤诗",
      "poem": "巍巍有晋。道隆虞唐。元宗中兴。明祖重光。我帝承基。圣后作皇。生而神明。诞质珪璋。有乱同符。恢我王纲。台衡增耀。元辅重辉。泉哉若人。之颜之徽。知文之宗。研理之机。入铨帝评。出纲王维。帝曰尔徂。往镇江土。俾尔旄麾。授尔齐斧。昔周之宣。有熊有武。在汉五页。营平作武。推毂委诚。惟余与汝。俯偻勤时。非遑晏豫。星陈宿驾。玄旌首路。轻舟龙骧。武旅云布。我恋惟爱。尔勤王度。迟迟之感。监宵悟。人亦有言。德輶如毛。重非千钧。人鲜克效。武有七政。文敷五教。义在止戈。威崇戢暴。勖尔远猷。迈尔英劭。"
    },
    {
      "title": "怨诗行",
      "poem": "庭植不材柳。苑育能鸣鹤。鼓枝游畦亩。栖钓一丘壑。晨悦朝敷荣。夕乘南音客。昼立薄游景。暮宿汉阴魄。庇身荫王猷。罢蹇反幻迹。"
    }
  ],
  "庾阐": [
    {
      "title": "吊贾谊诗",
      "poem": "虽有惠音。莫过韶頀。虽有腾蛇。终仆一壑。"
    },
    {
      "title": "三月三日临曲水诗",
      "poem": "暮春濯清汜。游鳞泳一壑。高泉吐东岑。洄澜自净荥。临川叠曲流。丰林映绿薄。轻舟沈飞觞。鼓枻观鱼跃。"
    },
    {
      "title": "三月三日诗",
      "poem": "心结湘川渚。目散冲霄外。清泉吐翠流。渌醽漂素濑。悠想盻长川。轻澜渺如带。"
    },
    {
      "title": "观石鼓诗",
      "poem": "命驾观奇逸。径骛造灵山。朝济清溪岸。夕憩五龙泉。鸣石含潜响。雷骇震九天。妙化非不有。莫知神自然。翔霄拂翠领。绿涧漱严间。手澡春泉洁。目玩阳葩鲜。"
    },
    {
      "title": "登楚山诗",
      "poem": "拂驾升西领。寓目临浚波。想望七德耀。咏此九功歌。龙驷释阳林。朝服集三河。回首盻宇宙。一无济邦家。"
    },
    {
      "title": "衡山诗",
      "poem": "北眺衡山首。南睨五领末。寂坐挹虚恬。运目情四豁。翔虬凌九霄。陆鳞困濡沫。未体江湖悠。安识南溟阔。"
    },
    {
      "title": "江都遇风诗",
      "poem": "天吴踊灵壑。将驾奔冥霄。飞廉振折木。流景登扶摇。洪川伫宿浪。跃水迎晨潮。仰盻蹙玄云。俯听聒悲飚。"
    },
    {
      "title": "采药诗",
      "poem": "采药灵山。结驾登九嶷。悬严溜石髓。芳谷挺丹芝。冷冷云珠落。漼漼石蜜滋。鲜景染冰颜。妙气翼冥期。霞光焕藿靡。虹景照参差。椿寿自有极。槿花何用疑。"
    },
    {
      "title": "游仙诗十首",
      "poem": "神岳竦丹霄。玉堂临雪领。上采琼树华。下挹瑶泉井。南海纳朱涛。玄波洒北溟。仰盻烛龙曜。俯步朝广庭。邛疏练石髓。赤松潄水玉。凭烟眇封子。流浪挥玄俗。崆峒临北户。昆吾眇南陆。层霄映紫芝。潜涧泛丹菊。昆仑涌五河。八流萦地轴。三山罗如粟。巨壑不容刀。白龙腾子明。朱鳞运琴高。轻举观沧海。眇邈去瀛洲。玉泉出灵凫。琼草被神丘。荧荧丹桂紫芝。结根云山九疑。鲜荣夏馥冬熙。谁与薄采松期。赤松游霞乘烟。封子练骨凌仙。晨漱水玉心玄。故能灵化自然。乘彼六气渺芒。辎驾赤水昆阳。遥望至人玄堂。心与冈象俱忘。朝嗽云英玉蕊。夕挹玉膏石髓。瑶台藻构霞绮。鳞裳羽盖级纚。玉树标云翠蔚。灵崖独拔奇卉。芳津兰莹珠隧。碧叶灌清鳞萃。玉房石磊砢。烛龙衔辉吐火。朝采石英涧左。夕医琼葩严下。"
    },
    {
      "title": "诗",
      "poem": "炼形去人俗。飘忽乘云游。暂想扶桑阴。忽见东岳鱼。峥嵘激清崖。蒙笼阴严岫。咀嚼延六气。俯仰以九周。"
    },
    {
      "title": "从征诗",
      "poem": "志士痛朝危。忠臣哀主辱。"
    }
  ],
  "张骏": [
    {
      "title": "薤露行",
      "poem": "在晋之二世。皇道昧不明。主暗无良臣。艰乱起朝庭。七柄失其所。权纲丧典刑。愚猾窥神器。牝鸡又晨鸣。哲妇逞幽虐。宗祀一朝倾。储君缢新昌。帝执金墉城。祸衅萌宫掖。胡马动北坰。三方风尘起。玁狁窃上京。义士扼素腕。感慨怀愤盈。誓心荡众狄。积诚彻昊灵。"
    },
    {
      "title": "东门行",
      "poem": "勾芒御春正。衡纪运玉琼。明庶起祥风。和气翕来征。庆云荫八极。甘雨润四坰。昊天降灵泽。朝日耀华精。嘉羁布原野。百卉敷时荣。鸠鹊与鹙黄。间关相和鸣。菉萍覆灵沼。香花扬芳馨。春游诚可乐。感此白日倾。休否有终极。落叶思本茎。临川悲逝者。节变动中情。"
    }
  ],
  "袁乔": [
    {
      "title": "诗",
      "poem": "角枕粲文茵。锦衾烂长筵。"
    }
  ],
  "谢尚": [
    {
      "title": "大道曲",
      "poem": "青阳二三月。柳青桃复红。车马不相识。音落黄埃中。"
    },
    {
      "title": "赠王彪之诗",
      "poem": "长杨荫清沼。游鱼戏绿波。"
    },
    {
      "title": "筝歌",
      "poem": "秋风意殊迫。"
    }
  ],
  "江回": [
    {
      "title": "咏秋诗",
      "poem": "祝融解炎辔。蓐收起凉驾。高风催食节变。凝露督物化。长林悲素秋。茂草思朱夏。鸣雁薄云领。蟋蟀吟深榭。寒蝉向夕号。惊飙激中夜。感物增人怀。凄然无欣暇。"
    },
    {
      "title": "咏贫诗",
      "poem": "筚站不启扉。环堵蒙蒿榛。空瓢覆壁下。箪上自生尘。出门谁氏子。惫哉一何贫。"
    },
    {
      "title": "诗",
      "poem": "巨鳌戴蓬莱。大鲲运天池。倏忽云雨兴。俯仰三州移。"
    }
  ],
  "王胡之": [
    {
      "title": "赠庾翼诗",
      "poem": "仪凤厉天。腾龙陵云。昂昂猗人。逸足绝群。温风既畅。玉润兰芬。如彼春零。流津烟煴。邓林伊何。蔚蔚其映。流芳伊何。鉴犹水镜。通广外润。雅裁内正。降巳顺时。志存急病。戎马生郊。王路未夷。螳螂举斧。鲸鲵轩鳍。矫矫吾子。劬劳王师。单醴投川。饮者如归。昆领载崇。太阳增辉。江海能大。上善居下。侯王得尊。心同触寡。废我处冲。虚怀无假。待来制器。如彼钅卢冶。天下何事。去其害马。友以淡合。理随道泰。余与夫子。自然冥会。蹔面豁怀。倾枕解带。玉液相润。琼林增蔼。心齐飞沈。相望事外。譬诸龙鱼。陵云潜濑。稷契赞时。巢由亢矫。辅汉者房。遁迹者皓。妙善自同。外内臣道。子光齐鲁。余守严老。元直言归。武侯解鞅。子鱼司契。幼安独往。神齐玄一。形寄为两。苟体理分。动寂忘象。仰味高风。载咏载想。回驾蓬庐。独游偶影。陵风行歌。肆目崇岭。高丘隐天。长湖万顷。可以垂纶。可以啸咏。取诸匈怀。寄之匠郢。"
    },
    {
      "title": "答谢安诗",
      "poem": "荆山天峙。辟立万丈。兰薄晖崖。琼林激响。哲人秀举。和璧夜朗。凌霄矫翰。希风清往。矫翰伊何。羽仪鲜洁。清往伊何。自然挺彻。易达外畅。聪鉴内察。思乐寒权。披条暎雪。朱火炎上。渌水赴泉。风以气积。冰由霜坚。妙感无假。率应自然。我虽异韵。及尔同玄。如彼竹柏。厉飙俱鲜。利交甘绝。仰违玄指。君子淡亲。湛若澄水。余与吾生。相忘隐机。泰不期显。在悴通否。人间诚难。通由达识。才照经纶。能泯同异。钝神幽疾。宜处无事。遇物以器。各自得意。长短任真。乃合其至。畴昔宴游。缱绻髫乱。或方童颜。或始角巾。搴褐揽帔。濯素吝。壑无深流。丘无嚣仞。今也华发。卑高殊韵。形迹外乖。理畅内润。巢由坦步。稷契王佐。太公奇拔。首阳空饿。各乘其道。两无贰过。愿纺玄契。废疾高卧。来赠载婉。妙有新唱。博以兼济。约以理当。非不悦子。驽骥殊量。鸟养养之。任其沈飏。取诸胸怀。寄想郢匠。"
    }
  ],
  "郗超": [
    {
      "title": "答傅郎诗",
      "poem": "森森群像。妙归玄同。原始无滞。孰云质通。悟之斯朗。执焉则封。器乖吹万。理贯一空。昔在总角。有怀大方。虽乏超诣。性不比常。奇趣感心。虚飙流芳。始自践迹。遂登慧场。迹以化形。慧以通神。时欤运欤。遘兹渊人。澄源领本。启此归津。投契凯入。挥刃擢新。发悟虽迹。反观已陈。暧暧末叶。运钟交丧。绵绵虚宗。千载靡畅。谁能慜中。仰谐冥匠。并辔一方。明心绝向。明向若易。潜行谅深。时惟同得。婉转嘿寻。望关启扉，披帷解衿。情兴未足。祈我冲箴。冲箴之往。岂伊璠玙。通无不畅。分靡不劬。何以融之。本际已无。即心既尽。触族自虚。"
    }
  ],
  "曹毗": [
    {
      "title": "黄帝赞诗",
      "poem": "轩辕应玄期。幼能总百神。体练五灵妙。气含云露津。掺石曾城岫。铸鼎荆山滨。豁焉天扉开。飘然跨腾鳞。仪辔洒长风。褰裳蹑紫宸。"
    },
    {
      "title": "咏冬诗",
      "poem": "绵邈冬夕永。凛厉寒气升。离页向晨落。长风振条兴。夜静轻响起。天清月晖澄。寒冰盈渠结。素霜竟栏凝。今载忽已暮。来纪奄复仍。"
    },
    {
      "title": "夜听捣衣诗",
      "poem": "寒兴御纨素。佳人理衣襟。冬夜清且永。皎月照堂阴。纤手叠轻素。朗桁叩鸣砧。清风流繁节。回飙洒微吟。嗟此往运速。悼彼幽滞心。二物感余怀。岂但声与音。"
    },
    {
      "title": "正朝诗",
      "poem": "灵春散初泽。棼煴青阳舒。佳袍忽已故。今载奄复初。软节畅宇宙。和风被八区。"
    },
    {
      "title": "霖雨诗",
      "poem": "洪霖弥旬日。医医四区昏。紫电光牖飞。迅雷终天奔。"
    },
    {
      "title": "郗公墓诗",
      "poem": "青松罗前隧。翠碑表高坟。玉颜无馀映。蕙风有馀薰。"
    },
    {
      "title": "箜篌诗",
      "poem": "东士君子。雅善箜篌。"
    },
    {
      "title": "诗",
      "poem": "分风为二。擘流为两。"
    },
    {
      "title": "军中诗",
      "poem": "挥戈辉白刃。々若寒霜。"
    }
  ],
  "张望": [
    {
      "title": "蜡除诗",
      "poem": "玄灵告稔谢。青龙驾拂轸。鲜冰迎流结。凝留垂檐霣。人欣八蜡畅。讵知岁聿尽。"
    },
    {
      "title": "贫士诗",
      "poem": "荒墟人迹稀。隐僻闾邻阔。苇篱自朽损。毁屋正寥豁。炎夏无完絺。玄冬无暖褐。四体困寒暑。六时疲饥渴。营生生愈瘁。愁来不可割。"
    },
    {
      "title": "正月七日登高作诗",
      "poem": "玄云敛夕煞。青阳舒朝愥。熙哉陵冈娱。眺盻肆回目。"
    }
  ],
  "张翼": [
    {
      "title": "咏德诗三首",
      "poem": "运形不标异。澄怀恬无欲。座可栖王侯。门可回金毂。风来咏逾清。鳞萃渊不浊。斯乃玄中子。所以矫逸足。何必玩幽间。青衿表离俗。百龄苟未遐。昨辰亦非促。曦腾望舒暎。曩今迭相烛。一世皆逆旅。安悼电往速。区区虽非党。兼忘混砾玉。恪神罔业秽。要在夷心曲。灵飙起回浪。飞云腾逆鳞。苟擢南阳秀。固集三造宾。缅怀结寂夜。味藻咏终晨。延伫时无遘。谁与拂流尘。眇情寄极眄。萧条独遨神。相忘东溟里。何晞西潮津。我崇道无废。长谣想义人。遥遁播荆衡。杖策憩南郢。遭动透浪迹。遇靖恬夷性。拊卷从老语。挥纶与庄咏。遐眺独缅想。萧神飙尘正。时无喜惠偶。绝韵将谁听。习子茂芳标。有欣徽音令。颖敷陵霜倩。葩熙三春盛。拂翮期宵翔。岂与桑榆竞。我混不材姿。遗情忘雕暎。虽非峄阳椅。聊以翮泗磬。"
    },
    {
      "title": "赠沙门竺法頵三首",
      "poem": "沙门竺法頵远还西山。作诗以赠。因亦嘲之。省其二经。聊为之赞。郁郁华阳岳。绝云抗飞峰。峭壁溜灵泉。秀岭森青松。悬严廓峥嵘。幽谷正寥笼。丹崖栖奇逸。碧室禅六通。泊寂清神气。绵眇矫妙纵。止观著无无。还净滞空空。外物岂大悲。独往非玄同。不见舍利弗。受屈维摩公。至人如影响。灵慧陶意刦。应方恢权化。兆类蒙慈悦。冥冥积尘昧。永在严底闭。废聪无通照。遗形不洞灭。明哉如来降。豁矣启潜穴。幽精沦朽壤。孰若阿维察。遥谢晞玄畴。何为自矜洁。邈邈庆成标。峨峨浮云领。峻盖十二狱。独秀阎浮境。丹流环方基。瑶堂临峭顶。涧滋甘泉液。崖蔚芳芝颖。翘翘羡化伦。眇眇陵严正。肃拱望妙觉悟。呼吸晞龄永。苟能夷冲心。所憩靡不净。万物可逍遥。何必栖形影。勉寻大乘轨。练神超勇猛。"
    },
    {
      "title": "答庾僧渊诗",
      "poem": "茫茫混成始。豁矣四天朗。三辰还须弥。百亿同一像。灵和陶氤氲。会之有妙常。大慈济群生。冥感如影响。蔚蔚沙弥众。粲粲万心仰。谁不欣大乘。兆定於玄曩。三法虽成林。居士亦有党。不见虬与龙。洒鳞凌霄上。冲心超远寄。浪怀邈独往。众妙常所晞。维摩余所赏。苟未体善权。与子同佛仿。悠悠诚满域。所遗在废想。"
    }
  ],
  "王羲之": [
    {
      "title": "兰亭诗二首",
      "poem": "代谢鳞次。忽焉以周。欣此暮春。和气载柔。咏彼舞雩。异世同流。迤携齐契。散怀一丘。悠悠大象运。轮转无停际。陶化非吾因。去来非吾制。宗统竟安在。即顺理自泰。有心未能悟。适足缠利害。未若任所遇。逍遥良辰会。三春启群品。寄畅在所因。仰望碧天际。俯磐绿水滨。寥朗无厓观。寓目理自陈。大矣造化功。万殊莫不均。群籁虽参差。适我无非新。猗与二三子。莫匪齐所托。造真探玄根。涉世若过客。前识非所期。虚室是我宅。远想千载外。何必谢曩昔。相与无相与。形骸自脱落。鉴明去尘垢。止则鄙吝生。体之固未易。三觞解天刑。方寸无停主。矜伐将自平。虽无丝与竹。玄泉有清声。虽无啸与歌。咏言有馀馨。取乐在一朝。寄之齐千龄。合散固其常。修短定无始。造新不暂停。一往不再起。於今为神奇。信宿同尘滓。谁能无此慨。散之在推理。言立同不朽。河清非所俟。"
    },
    {
      "title": "答许询诗",
      "poem": "取欢仁智乐。寄畅山水阴。清冷涧下濑。历落松竹松。争先非吾事。静照在忘求。"
    }
  ],
  "孙放": [
    {
      "title": "咏《庄子》诗",
      "poem": "巨细同一马。物化无常归。修鲲解长鳞。鹏起片云飞。抚翼抟积风。仰凌垂天翚。"
    },
    {
      "title": "数诗",
      "poem": "一往纵神怀。矫迹步玄阐。"
    }
  ],
  "王献之": [
    {
      "title": "桃叶歌三首",
      "poem": "桃叶复桃叶。渡江不用楫。但渡无所苦。我自迎接汝。桃叶复桃叶。桃叶连桃根。相怜两乐事。独使我殷勤。桃叶映红花。无风自妸娜。春花映何限。感郎独采我。"
    },
    {
      "title": "诗",
      "poem": "客从北方来。言欲到交趾。远行无他货。唯有凤凰子。百金不我鬻。千金难为市。"
    }
  ],
  "桃叶": [
    {
      "title": "答田团扇歌三首",
      "poem": "七宝画团扇。灿烂明月光。与郎却暄暑。相忆莫相忘。青青林中竹。可作白团扇。动摇郎玉手。因风托方便。团扇复团扇。持许自障面。憔悴无复理。羞与郎相见。"
    },
    {
      "title": "团扇郎",
      "poem": "手中白团扇。净如秋团月。清风任动生。娇声任意发。"
    }
  ],
  "谢安": [
    {
      "title": "与王胡之诗",
      "poem": "鲜冰玉凝。遇阳则消。素雪珠丽。洁不崇朝。膏以朗煎。兰由芳凋。哲人悟之。和任不摽。外不寄傲。内润琼瑶。如彼潜鸿。拂羽雪霄。内润伊何。亹亹仁通。拂羽伊何。高栖梧桐。颉颃应木。婉转虵龙。我虽异迹。及尔齐踪。思乐神崖。悟言机峰。绣云绮构。丹霞增辉。濛泛仰映。扶桑散蕤。吾贤领隽。迈俗凤飞。含章秀起。坦步远遗。余与仁友。不涂不笱。默匪严穴。语无滞事。栎不辞社。周不骇吏。纷动嚣医。领之在识。会感者圆。妙得者意。我鉴其同。物睹其异。往化转落。运萃勾芒。仁风虚降。与时抑扬。兰栖湛露。竹带素霜。蕊点朱的。薰流清芳。触地儛雩。遇流濠梁。投纶同咏。褰褐俱翔。朝乐朗日。啸歌丘林。夕玩望舒。入室鸣琴。五弦清激。南风披襟。醇醪淬虑。微言洗心。幽畅得谁。在我赏音。"
    },
    {
      "title": "兰亭诗二首",
      "poem": "伊昔先子。有怀春游。契兹言执。寄傲林丘。森森连领。茫茫原畴。回霄垂雾。凝泉散流。相与欣佳节。率尔同褰裳。薄云罗阳景。微风翼轻航。醇醪陶丹府。兀若游羲唐。万殊混一理。安复觉彭殇。"
    }
  ],
  "谢万": [
    {
      "title": "兰亭诗二首",
      "poem": "肆眺崇阿。寓目高林。青萝医岫。修竹冠岑。谷流清响。条鼓鸣音。玄崿吐润。霏雾成阴。司冥卷阴旗。句芒舒阳旌。灵液被九区。光风扇鲜荣。碧林辉英翠。红葩擢新茎。翔禽抚翰游。腾鳞跃清冷。"
    }
  ],
  "孙统": [
    {
      "title": "兰亭诗二首",
      "poem": "茫茫大造。万化齐轨。罔悟玄同。竞异摽旨。平勃运谋。黄绮隐几。凡人仰希。期山期水。地主观山水。仰寻幽人踪。回沼激中逵。疏竹间修桐。因流转轻觞。冷风飘落松。时禽吟长涧。万籁吹连峰。"
    }
  ],
  "孙嗣": [
    {
      "title": "兰亭诗",
      "poem": "望严怀逸许。临流想奇庄。谁云真风绝。千载挹馀芳。"
    }
  ],
  "郗昙": [
    {
      "title": "兰亭诗",
      "poem": "温风起东谷。和气振柔条。端坐兴远想。薄言游近郊。"
    }
  ],
  "庾友": [
    {
      "title": "兰亭诗",
      "poem": "驰心域表。寥寥远迈。理感则一。冥然玄会。"
    }
  ],
  "庾蕴": [
    {
      "title": "兰亭诗",
      "poem": "仰想虚舟说。俯叹世上宾。朝荣虽云乐。夕弊理自因。"
    }
  ],
  "曹茂之": [
    {
      "title": "兰亭诗",
      "poem": "时来谁不怀。寄散山林间。尚想方外宾。迢迢有馀闲。"
    }
  ],
  "华茂": [
    {
      "title": "兰亭诗",
      "poem": "林荣其郁。浪激其隈。泛泛轻觞。载欣载怀。"
    }
  ],
  "桓伟": [
    {
      "title": "兰亭诗",
      "poem": "主人虽无怀。应物贵有尚。宣尼遨沂津。萧然心神王。数子各言志。曾生发清唱。今我欣斯游。愠情亦蹔畅。"
    }
  ],
  "袁峤之": [
    {
      "title": "兰亭诗二首",
      "poem": "人亦有言。得意则欢。佳宾既臻。相与游盘。微音迭咏。馥焉若兰。苟齐一致。遐想揭竿。四眺华林茂。俯仰晴川涣。激水流芳醪。豁尔累心散。遐想逸民轨。遗音良可玩。古人咏舞雩。今也同斯叹。"
    }
  ],
  "王玄之": [
    {
      "title": "兰亭诗",
      "poem": "松竹挺严崖。幽涧激清流。消散肆情志。酣畅豁滞忧。"
    }
  ],
  "王凝之": [
    {
      "title": "兰亭诗二首",
      "poem": "庄浪濠津。巢步颍湄。冥心真寄。千载同归。烟煴柔风扇。熙怡和气淳。驾言兴时游。逍遥映通津。"
    }
  ],
  "谢道韫": [
    {
      "title": "泰山吟",
      "poem": "峨峨东岳高。秀极冲青天。严中间虚宇。寂寞幽以玄。非工复非匠。云构发自然。器象尔何物。遂令我屡迁。逝将宅斯宇。可以尽天年。"
    },
    {
      "title": "拟嵇中散咏松诗",
      "poem": "遥望山上松。隆冬不能凋。愿想游不憩。瞻彼万仞条。腾跃未能升。顿足俟王乔。时哉不我与。大运所飘遥。"
    },
    {
      "title": "咏雪联句",
      "poem": "白雪纷纷何所似。撒盐空中差可拟。未若柳絮因风起。"
    }
  ],
  "王肃之": [
    {
      "title": "兰亭诗二首",
      "poem": "在昔暇日。味存林岭。今我斯游。神怡心静。嘉会欣时游。豁尔畅心神。吟咏曲水濑。渌波转素鳞。"
    }
  ],
  "王徽之": [
    {
      "title": "兰亭诗二首",
      "poem": "散怀山水。萧然忘羁。秀薄粲颖。疏松笼崖。游羽扇霄。鳞跃清池。归目寄欢。心冥二奇。先师有冥藏。安用羁世罗。未若保冲真。齐契箕山阿。王涣之"
    },
    {
      "title": "兰亭诗",
      "poem": "去来悠悠子。披褐良足钦。超迹修独往。真契齐古今。"
    }
  ],
  "王彬之": [
    {
      "title": "兰亭诗二首",
      "poem": "丹崖竦立。葩藻暎林。渌水扬波。载浮载沈。鲜葩映林薄。游鳞戏清渠。临川欣投钓。得意岂在鱼。"
    }
  ],
  "王蕴之": [
    {
      "title": "兰亭诗",
      "poem": "散豁情志畅。尘缨忽已捐。仰咏挹馀芳。怡情味重渊。王丰之"
    },
    {
      "title": "兰亭诗",
      "poem": "肆盼严岫。临泉濯趾。感兴鱼鸟。安居幽峙。魏滂"
    },
    {
      "title": "兰亭诗",
      "poem": "三春陶和气。恨物齐一欢。明后欣时丰。驾言映清澜。亹亹德音畅。萧萧遗世难。望严愧脱屣。临川谢揭竿。虞说〈戏鸿堂帖作悦。〉"
    },
    {
      "title": "兰亭诗",
      "poem": "神散宇宙内。形浪濠梁津。寄畅须臾欢。尚想味古人。谢绎"
    },
    {
      "title": "兰亭诗",
      "poem": "纵觞任所适。回波萦游鳞。千载同一朝。沐浴陶清尘。"
    }
  ],
  "徐丰之": [
    {
      "title": "兰亭诗二首",
      "poem": "俯挥素波。仰掇芳兰。尚想嘉客。希风永叹。清响拟丝竹。班荆对绮疏。零觞飞曲津。欢然朱颜舒。曹华"
    },
    {
      "title": "兰亭诗",
      "poem": "愿与达人游。解结遨濠梁。狂吟任所适。浪流无何乡。"
    }
  ],
  "晋孝武帝司马曜": [
    {
      "title": "示殷仲堪诗",
      "poem": "勿以己才。而笑不才。"
    }
  ],
  "王彪之": [
    {
      "title": "登会稽刻石山诗",
      "poem": "隆山嵯峨。崇峦岧峣。傍觌沧洲。仰拂玄霄。文命远会。风淳道辽。秦皇遐巡。迈北英豪。宅灵基阿。铭迹峻峤。青阳曜景。时和气淳。修领增鲜。长松挺新。飞鸿振羽。腾龙跃鳞。"
    },
    {
      "title": "游仙诗",
      "poem": "远游绝尘雾。轻举观沧溟。蓬七阴倒景。崐崘罩曾城。"
    },
    {
      "title": "与诸兄弟方山别诗",
      "poem": "脂车总驰轮。泛舟理飞棹。丝染墨悲叹。路歧杨感悼。"
    },
    {
      "title": "登治城楼诗",
      "poem": "俯观陋室。宇宙六合。譬如四壁。"
    }
  ],
  "习凿齿": [
    {
      "title": "诗",
      "poem": "煌煌闲夜灯。修修树间亮。灯随风炜烨。风与灯升降。"
    },
    {
      "title": "嘲道安诗",
      "poem": "大鹏从南来。众鸟皆戢翼。何忽冻老鸱。腩腩低头食。"
    }
  ],
  "王珉": [
    {
      "title": "直中书诗",
      "poem": "高阁临云日。险岑仰天居。谢芳姿"
    },
    {
      "title": "团扇歌二首",
      "poem": "白团扇。辛苦五流连。是郎眼所见。白团扇。憔悴非昔容。羞与郎相见。"
    }
  ],
  "苏彦": [
    {
      "title": "七月七日咏织女诗",
      "poem": "火流凉风至。少昊协素藏。织女思北沚。牵牛叹南阳。时来嘉庆集。整驾巾玉箱。琼佩垂藻蕤。雾裾结云裳。金翠耀华辎。軿辕散流芳。释辔紫微庭。解衿碧琳堂。欢燕未及究。晨晖照扶桑。仙童唱清道。盘螭起腾骧。怅怅一宵促。迟迟别日长。"
    },
    {
      "title": "西陵观涛诗",
      "poem": "洪涛奔逸势。骇浪驾丘山。訇隐振宇宙。崩磕津云连。"
    },
    {
      "title": "秋夜长",
      "poem": "晨晖电流以西逝。闲宵漫漫其未央。牛女隔河以延伫。列宿双景以相望。轻云飘霏以笼朗。素月披曜而舒光。时禽鸣于庭柳。节虫吟于户堂。零叶纷其交萃。落英以散芳。睹迁化之遒迈。悲荣枯之靡常。贞松隆冬以擢秀。金菊吐翘以凌霜。"
    }
  ],
  "赵整": [
    {
      "title": "酒德歌",
      "poem": "地列酒泉。天垂酒池。杜康妙识。仪狄先知。纣丧殷邦。桀倾夏国。由此言之。前危后则。"
    },
    {
      "title": "又",
      "poem": "获黍西秦。采麦东齐。春封夏发。鼻纳心迷。"
    },
    {
      "title": "讽谏诗二首",
      "poem": "高僧传曰：正性好几谏。无所回避。苻坚末年。宠惑鲜卑。惰於治政。正因歌谏曰：昔闻孟津河。坚动容曰：是朕也。又歌曰：北园有一树。坚笑曰：将非赵文业耶。昔闻孟津河。千里作一曲。此水本自清。是谁搅令浊。北园有一树。布叶垂重阴。外虽饶棘刺。内实有赤心。"
    },
    {
      "title": "谏歌",
      "poem": "不见雀来入燕室。但见浮云蔽白日。"
    },
    {
      "title": "琴歌",
      "poem": "阿得脂。阿得脂。博劳旧父是仇绥。尾长翼短不能飞。远徙种人留鲜卑。一旦缓急语阿谁。"
    }
  ],
  "王嘉": [
    {
      "title": "歌三首",
      "poem": "金刀治世后遂苦。帝王昏乱天神怒。灾异屡见戒人主。三分二叛失州土。三王九江一在吴。馀悉稚小早少孤。一国二主天所驱。三禾椮椮林茂孳。金刀利刃齐刈之。欲知其姓草肃肃。谷中最累低头熟。鳞身甲体永兴福。"
    },
    {
      "title": "歌",
      "poem": "凤皇凤皇。何不高飞还故乡。无故在此取灭亡。"
    },
    {
      "title": "皇娥歌",
      "poem": "天清地旷浩茫茫。万象回薄化无方。浛天荡荡望沧沧。乘桴摇漾著日傍。当期何所至穷桑。心知和乐悦未央。"
    },
    {
      "title": "白帝子歌",
      "poem": "四维八埏难极。驱光逐影穷水域。璇宫夜静当轩织。桐峰文梓千寻直。伐梓作器成琴瑟。清歌流畅乐难极。沧湄海浦来栖息。"
    },
    {
      "title": "采药诗",
      "poem": "暗河之桂。实大如枣。得而食之。后天而老。"
    },
    {
      "title": "时俗四言诗",
      "poem": "力勤十顷。能致嘉颖。"
    }
  ],
  "殷头": [
    {
      "title": "应晴诗",
      "poem": "景迟兮开明。"
    }
  ],
  "王珣": [
    {
      "title": "秋怀诗",
      "poem": "天悠云际。风辽气爽。"
    }
  ],
  "袁山松": [
    {
      "title": "菊诗",
      "poem": "灵菊植幽崖。擢颖陵寒飙。春露不染色。秋霜不改条。"
    },
    {
      "title": "白鹿山诗",
      "poem": "白鹿乃在上林西苑中。射工尚复得脯腊之。黄鹄摩天极高飞。后宫尚得烹煮之。"
    }
  ],
  "苻朗": [
    {
      "title": "拟关龙逢行歌",
      "poem": "造化劳我以生。休我以炮烙。"
    },
    {
      "title": "临终诗",
      "poem": "四大起保因。聚散无穷已。既适一生中。又入一死理。冥心乘和畅。未觉有终始。如何箕山夫。奄焉处东市。旷此百年期。远同嵇叔子。命也归自天。委化任冥纪。"
    }
  ],
  "桓玄": [
    {
      "title": "登荆山诗",
      "poem": "理不孤湛。影比有津。曾是名岳。明秀超邻。器栖荒外。命契飨神。我之怀矣。巾驾悄轮。"
    },
    {
      "title": "南林弹诗",
      "poem": "散带蹑良驷。挥弹出长林。归翮赴旧栖。乔木转翔禽。轻丸承条源。纤缴截云寻。落羽寻绝响。屡中转应心。"
    },
    {
      "title": "诗",
      "poem": "鸣鹤响长阜。"
    }
  ],
  "刘毅": [
    {
      "title": "西池应诏赋诗",
      "poem": "六国多雄士。正始出风流。"
    }
  ],
  "吴隐之": [
    {
      "title": "酌贪泉赋诗",
      "poem": "古人云此水。一歃怀千金。试使夷齐饮。终当不易心。"
    }
  ],
  "刘程之": [
    {
      "title": "奉和慧远游庐山诗",
      "poem": "理神固超绝。涉粗罕不群。孰至消烟外。晓然与物分。冥冥玄谷里。响集自可闻。文峰无旷秀。交领有通云。悟深婉中思。在要开冥欣。中严拥微兴。岫想幽闻。弱明反归鉴。暴怀傅灵薰。永陶津玄匠。落照俟虚斤。"
    }
  ],
  "王乔之": [
    {
      "title": "奉和慧远游庐山诗",
      "poem": "超游罕神遇。妙善自玄同。彻彼虚明域。暧然尘有封。众阜平寥廓。一岫独凌空。霄景凭严落。清气与时雍。有标造神极。有客越其峰。长河濯茂楚。险雨列秋松。危步临绝冥。灵壑映万重。风泉调远气。遥响多喈嗈。遐丽既悠然。馀盼觌九江。事属天人界。常闻清吹空。"
    }
  ],
  "张野": [
    {
      "title": "奉和慧远游庐山诗",
      "poem": "觌岭混太象。望崖莫由检。器远蕴其天。超步不阶渐。朅来越重垠。一举拔尘染。辽朗中大盼。回豁遐瞻慊。乘此摅莹心。可以忘遗玷。旷风被幽宅。妖涂故死灭。"
    }
  ],
  "王齐之": [
    {
      "title": "念佛三昧诗四首",
      "poem": "妙用在幽。涉有览无。神由昧彻。识以照粗。积微自引。因功本虚。泯彼三观。忘此毫馀。寂漠何始。理玄通微。融然忘适。乃廓灵晖。心悠缅域。得不践机。用之以冲。会之以希。神资天凝。圆映朝云。与化而感。与物斯群。应不以方。受者自分。寂尔渊镜。金水尘纷。慨自一生。夙乏惠识。托崇渊人。庶藉冥力。思转毫功。在深不测。至哉之念。主心西极。"
    }
  ],
  "陶琬之": [
    {
      "title": "诗",
      "poem": "我服既晖。我驷既闲。杨镳警路。哀龠清绵。"
    }
  ],
  "羊徽": [
    {
      "title": "赠傅长猷傅时为太尉主簿入为都官郎诗",
      "poem": "赫赫宰朝。匪虬伊鸾。微微殆足。策驽末班。靡获于心。有虔惟官。肃幽幽禁。孔邃且难。孰寄斯诚。实惟旧要。自昔偕游。聿来并朝。虽或戎阻。虽实氛嚣。我有闲暇。与尔清谣。物化交寻。聚散飘薄。有美一人。翻飞云阁。离轸迎今。嬿从谢昨。虽则匪遐。言覯弥索。秋鸿溯节。商风厉时。肃彼具物。叩此幽司。违好独羁。怅其凄而。言念斯盈。告劳惟诗。"
    },
    {
      "title": "答丘泉之诗",
      "poem": "理瞩有待。事过无期。自昔愿言。寝兴伊思。爰遘怀人。载钦在兹。赏得意从。无阙惟时。王路威夷。戎役孔勤。昔从经略。方难之殷。悠悠岱阴。滔滔江汶。绸缪成说。与子夷屯。江之泳矣。载澜载清。俯胄时暇。解颜舒诚。理既睦本。事亦敦情。永言契阔。实深平生。自兹乖互。属有逝止。余实无良。沈阿弥祀。敦是怀之。则惟吾子。岂微王事。骤驾无已。疲殆既谢。惠泽是逢。显列斯偕。厥司攸同。畴昔之欢。於焉克从。托曜春藻。慰此秋蓬。虽则克从。遁来有乖。衡泌之娱。休沐末偕。冬日烈烈。飘风凄凄。对影华署。如何勿怀。怀亦勤止。戢此馀兰。惠以好言。深诫在翰。敢忘三折。敬思五难。君子攸赠。复之岁寒。"
    }
  ],
  "湛方生": [
    {
      "title": "庐山神仙诗",
      "poem": "吸风玄圃。饮露丹霄。室宅五岳。宾友松乔。"
    },
    {
      "title": "后齐诗",
      "poem": "解缨复褐。辞朝归薮。门不容轩。宅不盈亩。茂草笼庭。滋兰拂牖。抚我子侄。携我亲友。茹彼园蔬。饮此春酒。开棂攸瞻。坐对川阜。心焉孰托。托心非有。素构易抱。玄根难朽。即之匪远。可以长久。"
    },
    {
      "title": "帆",
      "poem": "入南湖诗彭蠡纪三江。庐岳主众阜。白沙净川路。青松蔚严首。此水何时流。此山何时有。人运互推迁。兹器独长久。悠悠宇宙中。古今迭先后。"
    },
    {
      "title": "还都帆诗",
      "poem": "高岳万丈峻。长湖千里清。白沙穷年洁。林松冬夏青。水无暂停流。木有千载贞。寤言赋新诗。忽忘羁客情。"
    },
    {
      "title": "天晴诗",
      "poem": "屏医寝神辔。飞廉收灵扇。青天莹如镜。凝津平如研。落帆修江渚。悠悠极长眄。清气朗山壑。千里遥相见。"
    },
    {
      "title": "诸人共讲《老子》诗",
      "poem": "吾生幸凝湛。智浪纷竞结。流宕失真宗。遂之弱丧辙。虽欲反故乡。埋医归途绝。涤除非玄风。垢心焉能歇。大矣五千鸣。特为道丧设。鉴之诚水镜。法秽皆朗彻。"
    },
    {
      "title": "诗",
      "poem": "仲秋有秋色。始凉犹未凄。萧萧山间风。冷冷积石溪。"
    },
    {
      "title": "诗",
      "poem": "发鞍踞平陆。秣马青山阿。浊酒炙枯鱼。鼎食何必过。"
    },
    {
      "title": "诗",
      "poem": "鼓棹行游瞩。"
    },
    {
      "title": "怀归谣",
      "poem": "辞衡门兮至欢。怀生离兮苦辛。岂羁旅兮一慨。亦代谢兮感人。四运兮遒尽。化新兮岁故。氛惨惨兮凝晨。风凄凄兮薄暮。雨雪兮交纷。重云兮四布。天地兮一色。六合兮同素。山木兮摧披。津壑兮凝沍。感羁旅兮苦心。怀桑梓兮增慕。胡马兮恋北。越鸟兮依阳。彼禽兽兮尚然。况君子兮去故乡。望归涂兮漫漫。盻江流兮洋洋。思涉路兮莫由。欲越津兮无梁。"
    },
    {
      "title": "秋夜诗",
      "poem": "悲九秋之为节。物凋悴而无荣。岭颓鲜而殒绿。木倾柯而落英。履代谢以惆怅。睹摇落而兴情。信皋壤而感人。乐未毕而哀生。秋夜清兮何秋夕之转长。夜悠悠而难极。月皦皦而停光。播商气以清温。扇高风以革凉。水激波以成涟。露凝结而为霜。凡有生而必凋。情何感而不伤。苟灵符之未虚。孰兹恋之可忘。何天悬之难释。思假畅之冥方。拂尘衿於玄风。散近滞於老庄。揽逍遥之宏维。总齐物之大纲。同天地於一指。等太山於毫芒。万虑一时顿渫。情累豁焉都忘。物我泯然而同体。岂复寿夭於彭殇。白露霏以静降。气入肌以凄凛。风洒林而萧索。星倾晖以流素。"
    },
    {
      "title": "游园咏",
      "poem": "谅兹境之可怀。究川阜之奇势。水穷清以澈鉴。山邻而无际。乘初霁之新景。登北馆以悠瞩。对荆门之孤阜。傍鱼阳之秀岳。乘夕阳而含咏。杖轻策以行游。袭秋兰之流芬。幕长猗之森修。任缓步以升降。历丘墟而四周。智无涯而难恬。性有方而易适。差一毫而遽乖。徒理存而事隔。故羁马思其华林。笼雉想其皋泽。矧流客之归思。岂可忘於畴昔。袁光"
    },
    {
      "title": "诗",
      "poem": "室有人应有候。要边鸣佩谁佩之。"
    }
  ],
  "刘恢": [
    {
      "title": "诗",
      "poem": "东皋有一骏。名曰千金驹。络首缠骏尾。养以甘露刍。"
    }
  ],
  "何瑾": [
    {
      "title": "悲秋夜",
      "poem": "欣莫欣兮春日。悲莫悲兮秋夜。伊秋夜之可悲。增沉怀于远情。叹授衣之豳诗。感萧于宋生。天寥廓兮高褰。气凄肃兮厉清。燕沂阴兮归飞。雁怀伤兮寒鸣。霜盈条兮璀璀。露沾页兮泠泠。"
    }
  ],
  "陆冲": [
    {
      "title": "杂诗二首",
      "poem": "命驾遵长途。绵邈途难寻。我行一何艰。山川阻且深。洿泽无夷轨。重峦有层阴。零雨淹中路。玄云蔽高岑。俯悼孤行兽。仰欢偏翔禽。空谷回悲响。流风漂哀音。羁旅淹留人。怅望愁我心。肆观野原外。放心希太和。景岳造天汉。丰林冒重阿。清芬乘风散。艳藻映渌波。陆彦声"
    },
    {
      "title": "诗",
      "poem": "相思心既劳。相望脰亦悁。张奴"
    },
    {
      "title": "歌",
      "poem": "濛濛大象内。照曜实显彰。何事迷昏子。纵惑自招殃。乐所少人往。苦道若翻囊。不有松柏志。何用拟风霜。闲豫紫烟表。长歌出昊苍。澄虚无色外。应见有缘乡。岁曜毗汉后。丽辰傅殷王。伊余非二仙。晦迹之九方。亦见流俗子。触眼致酸伤。略谣观有念。宁曰尽矜章。刘道民"
    },
    {
      "title": "诗",
      "poem": "事有远而合。蜀桐为吴石。王升之"
    },
    {
      "title": "燕诗",
      "poem": "春风转节。万物增伤。包播"
    },
    {
      "title": "诗",
      "poem": "冬日凄惨。玄云避天。素冰弥泽。白雪依山。卞裕"
    },
    {
      "title": "送桓竟陵诗",
      "poem": "翰城将孰寄。怀人应斯莅。饯行临高阜。怡衿睦景气。"
    },
    {
      "title": "诗",
      "poem": "余弟适东迈。眷恋钭乖情。离别信吾事。凄心相纚婴。"
    }
  ],
  "马岌": [
    {
      "title": "题宋纤石壁诗",
      "poem": "丹崖百丈。青壁万寻。奇木蓊郁。蔚若邓林。其人如玉。维国之琛。室迩人遐。实劳我心。"
    }
  ],
  "伏系之": [
    {
      "title": "咏椅桐诗",
      "poem": "亭亭椅桐。郁兹庭圃。翠微疏风。绿柯荫宇。"
    }
  ],
  "仲长敖": [
    {
      "title": "歌",
      "poem": "形生有极。嗜欲无限。达鼻耳。闭口眼。纳众恶。距群善。方寸地。九折坂。为人作崄易。俄顷成此骞。多谢悠悠子。悟之亦不晚。"
    }
  ],
  "殷融": [
    {
      "title": "答孙兴公诗",
      "poem": "聊复放一曲。"
    }
  ],
  "王康琚": [
    {
      "title": "反招隐诗",
      "poem": "小隐隐陵薮。大隐隐朝市。伯夷窜首阳。老聃伏柱史。昔在太平时。亦有巢居子。今虽盛明世。能无中林士。放神青云外。绝迹穷山里。鹍鸡先晨鸣。哀风迎夜起。凝霜凋朱颜。寒泉伤玉趾。周才信众人。偏智任诸己。推分得天和。矫性失至理。归来安所期。与物齐终始。"
    },
    {
      "title": "招隐诗",
      "poem": "登山招隐士。褰裳蹑遗踪。华条当圜室。翠叶代绮窗。"
    }
  ],
  "徐广": [
    {
      "title": "三日临水诗",
      "poem": "温哉令日。爰豫爰游。兴言命驾。寄欢回流。"
    }
  ],
  "王氏": [
    {
      "title": "正朝诗",
      "poem": "稔冉冥机运。迅矣四节经。太族应玄律。青阳兆初正。"
    },
    {
      "title": "连理诗",
      "poem": "墓前一株柏。连根复并枝。妾心能感木。颓城可足奇。"
    },
    {
      "title": "孤燕诗",
      "poem": "昔年无偶去。今春犹独归。故人恩既重。不忍复双飞。"
    }
  ],
  "辛萧": [
    {
      "title": "元正诗",
      "poem": "元正启令节。嘉庆肇自兹。咸奏万年觞。小大同悦熙。"
    }
  ],
  "李氏": [
    {
      "title": "冬至诗",
      "poem": "灵象寻数回。四气平运散。阴律鼓微阳。大明启修旦。感兴时来兴。心随逝化叹。式宴集中堂。宾客盈朝馆。苏若兰"
    },
    {
      "title": "璇玑图诗",
      "poem": "前秦苻坚时。秦州刺史扶风窦滔妻苏氏。陈留令武功苏道贤第三女也。名蕙。字若兰。智识精明。仪容妙丽。谦默自守。不求显扬。年十六。归於窦氏。滔甚敬之。然苏氏性近於急。颇伤嫉妒。滔字连波。右将军于爽之孙。朗之第二子也。神风伟秀。该通经史。允文允武。时论高之。苻坚委以心膂之任。备历显职。皆有政闻。迁秦州刺史。以忤旨谪戍敦煌。会坚克晋襄阳。虑有危逼。藉滔才略。诏拜安南将军。留镇襄阳。初滔有宠姬赵阳台。歌舞之妙无出其右。滔置之别所。苏氏知之。求而获焉。苦加捶辱。滔深以为憾。阳台又专伺苏氏之短。谗毁交至。滔益忿苏氏。苏氏时年二十一。及滔将镇襄阳。邀苏氏同往。苏氏忿之。不与偕行。乃携阳台之任。绝苏氏音问。苏氏悔恨自伤。因织锦为回文。五彩相宣。莹心辉目。纵广八寸。题诗二百馀首。计八百馀言。纵横反覆。皆为文章。其文点画无缺。才情之妙。超今迈古。名曰璇玑图。然读者不能悉通。苏氏笑曰：裴徊宛转。自为语言。非我家人。莫能解之。遂发苍头赍至襄阳。滔览之。感其妙绝。因送阳台之关中。而具车从礼迎苏氏。归于汉南。恩好愈重。苏氏所著文词五千馀言。属隋季丧乱。文字散落。追求勿获。而锦字回文盛传于世。朕听政之暇。留心坟典。散帙之次。偶见斯图。因述若兰之多才。复美连波之悔过。遂制此文。聊示将来。如意元年五月一日。大周天册金轮皇帝制。仁智怀德圣虞唐真妙显华重荣章臣贤惟圣配英皇伦匹离飘浮江湘津伤嗟情家明葩荣志庭闱乱作人谗佞奸凶害我忠贞桑凶慈雍思恭基河惨叹中无镜纷为笃明难受消原祸因所恃滋极骄盈榆顽孝和淑自为隔怀怀伤君朗光谁终荣苟不义姬班女婕妤辞辇汉成薄浸休家贞记孝塞慕所路房容珠感誓城倾在戒后孽嬖赵氏飞燕寔生景谗退远敦贞敬殊增离旷帏饰曜思穷荧犹炎盛兴渐至大伐用昭丹青昭愚谦危节所是山忧经遐清华英多苍形未在慎深虑微察远祸在防萌西滋蒙疑容持从梁心荒淫忘想感所钦岑幽严峻嵯峨深渊重涯经网罗林光流电逝推生民堂妃闱飞衣谁追何思情时形寒岁识凋松愆居叹如阳移陂施为祗差士空后中奋兖为相如感伤在劳贞物知终始咎独怀何潜西不何谁神无感惟自节能我容声将自孜君想颜衰改华容是与女贱曜日日激与通者旷思兴厉不歌冶同情宁孜侧梦仁贤别行士今谁贱鄙医白无愤将上采悲咏风樊叹发观羽缠龙旂容衣诗情明显怨衰情诗倾英殊衰殊身节菲路和周楚长双华宫忧虎雕饰绣始璇玑图义年劳叹寄华年有志饬忘葑长音南郑歌商流徵殷繁华观曜终始心诗兴感远殊浮沈时盛意丽哀遗身藏召卫咏齐曜情多文曜壮颜无平苏氏理往忧岁异浮惟必心华惟下微摧伯女志兴荣伤患藻荣丽充端此作丽辞日思慕世异逝倾违荣感体悯悲窈河遐硕翠感生婴漫丁冤诗风兴鹿呜怀悲哀谁游倏无一俯忧作已声窕广路人粲我艰是漫是何桑医感孟宣伤感情者颓然盈体仰情者处发淑思逶其威情惟忧何艰生时盛昭业倾思永戚我流若不中容保成幽同姿归迤颀蕤悲苦怀思苦我章徽恨微玄悼叹戚知沙驰亏离仪赀辞房秦王怀土眷旧乡身加兼愁悴少精神遐幽旷远离凤麟龙昭德怀圣皇人商游桑鸠扬仇伤荣身我乎集殃衍辜何因备尝苦辛当神飞文遗分归贱弦西医双激如摧君深日润浸愆思罪积怨其根难寻所明经殊孤乖雁为激阶阴巢水悲容仁均物品育生施天地德贵平均匀专通身粲妾殊翔女楚步林燕清思发离滨汉之步飘飘离微隔乔木谁阴一感寄饰散声应有流东桃飞泉君叹殊心改者惑暱亲闻远离殊我同衾志精浮光离哀伤柔清厢休翔流长愁方禽伯在诚故遗旧废故君子惟新贞微云辉群悲春刚琴芳兰凋茂熙阳春墙面殊意惑故新霜冰齐洁志精纯望谁思想怀所亲"
    },
    {
      "title": "读图内诗括例",
      "poem": "依五色所分章次读之仁智至惨伤。伦匹至榆桑。人贱至圣皇。春阳至殊方。钦岑至如何。已上七言。四十句。每句为一首。每首反读之计八十首。诗风至表玄。人贤至凋松。光颜至虎龙。日往至寄倾。已上五言。十六句。以每句反读之成三十二首。周南至相追 年时至无差 谗佞至未形 牵辜至伯禽已上四言。二十四首。作两句分读。就成一篇。宁颜至劳形 怀忧至何冤 念是至如何 悼思至者谁 诗情至终始已上四言。前四首以每句反读。后一首每句反读。成十首。嗟叹至为荣 凶顽至为基 游西至摧伤 神明至雁归已上三言十二首。反读成二十四首。佞因至旧新 南郑至遗身 旧间至佞臣 远哀至南音已上七言。凡起头退一字反读之成四首。厢挑至基津 嗟中至春亲 春哀至嗟仁 基自至厢琴已上七言。自角退一字斜读之成四首。"
    },
    {
      "title": "再叙",
      "poem": "回文诗图。古无悉通者。予因究璇玑之义。如日星之左右行天。故布为经纬。由中旋外。以旁循四旁。於其交会。皆契韵句。巡还反复。窈窕纵横。各能妙畅。又原五采相宣之说。傅色以开其篇章。其在经纬者。始於玑苏诗始四字。其在节会者。右旋而出。随其所至。各成章什。外经则始於仁真。至於音深。中经自钦深至于身殷。内经自诗情至于终始。皆循方回文者也。四角之方。如仁、真、钦、心四韵。成章而回文者也。至其经纬之图者。随色自分。则外之四角。窈窕成文。而文皆六言也。四旁者相对成文。而文皆六言也。及交手成文。而文皆四言也。在中之四角者。一例横读而四言。在中之四旁者。随向横读而五言。惟璇图平氏四字不入章句。观其宛转反复。皆才思精深融彻。如契自然。盖骚人才子所难。岂必女工之尤哉。诗编载驰。史美班扇。才女专静。用志不分。虽皆擅名。此为精赡者也。聊随分篇掇其一隅。以为三隅之反。代久传讹。颇有误字。亦辄证改一二。其他缺谬。不欲以意足之。虽未能尽达玄思。抑庶几不为滞塞云。"
    },
    {
      "title": "经纬",
      "poem": "玑明别改知识深。峨嵯峻严幽岑钦。所感想忘荒淫心。堂空惟思咏和音。诗兴感远殊浮沈。华英医曜潜阳林。罗网经涯重渊深。峨嵯峻严幽岑钦。苏作兴感昭恨神。辜罪天离间旧新。霜冰齐洁志清纯。望谁思想怀所亲。"
    },
    {
      "title": "外经",
      "poem": "仁智怀德圣虞唐。真妙显华重云章。臣贤惟圣配英皇。伦匹离飘浮江湘。伤惨怀慕增忧心。堂空惟思咏和音。藏摧悲声发曲秦。商弦激楚流清琴。"
    },
    {
      "title": "中经",
      "poem": "钦岑幽严峻嵯峨。深渊重涯经网罗。林阳潜曜翳英华。沈浮异游颓流沙。何如将情缠忧殷。多患生艰惟苦身。加兼愁悴少精神。遐幽旷远离凤麟。"
    },
    {
      "title": "内经",
      "poem": "诗情明显。怨义兴理。辞丽作此。端无终始。始终无端。此作丽辞。理兴义怨。显明情诗。"
    },
    {
      "title": "四角之方",
      "poem": "仁智怀德圣虞唐。真志笃终誓穹苍。钦所感想忘淫荒。心忧增慕怀惨伤。"
    },
    {
      "title": "四角之间窈窕成文",
      "poem": "嗟叹怀所离经。遐旷路伤中情。家无君房帏清。华饰容朗镜明。"
    },
    {
      "title": "四角在中者一例横读",
      "poem": "念是咎愆。谁与独居。贱女怀叹。鄙贱何如。愆咎是念。谁与独居。叹怀女贱。鄙贱何如。"
    },
    {
      "title": "四旁相对成文皆六言",
      "poem": "谗人作乱闱庭。奸凶害我忠贞。祸原肤受难明。所恃滋极骄盈。"
    },
    {
      "title": "四旁相向横读而成五言",
      "poem": "寒岁识凋松。真物知终始。颜衰改华容。仁贤别行士。士行别贤仁。容华改衰颜。终始知物真。松凋识岁寒。"
    },
    {
      "title": "交手成文文皆四言",
      "poem": "谗佞奸凶。豁我忠贞。祸因所恃。滋极骄盈。"
    },
    {
      "title": "横用色",
      "poem": "嗟叹怀所离经。遐旷路伤中情。家无君房帏清。华饰容朗镜明。葩纷光珠耀英。多思感谁为荣。周风兴自后妃。楚樊厉节中闱。长叹不能奋飞。双发歌我兖衣。华观冶容为谁。宫羽同声相追。"
    },
    {
      "title": "直用色",
      "poem": "庭闱乱作人。明难受肤原。荣苟不义姬。城倾在戒后。荧犹炎盛兴。形未在谨深。"
    },
    {
      "title": "已上作两句各添下字倒读成章",
      "poem": "恩感颜宁。孜孜伤情。时在君侧。梦想劳形。龙旂容衣。虎凋饰绣。"
    },
    {
      "title": "横用黄色",
      "poem": "奸佞谗人。作乱闱庭。所因祸原。肤受难明。右举此为例。馀可悉通。元佑三年九月。工部何公过麹院。见仆书几有此。惊曰：昨日於屯田陈侯所。观书唐真本图。宜皆可求一见。果得出示。凡六幅。右三为若兰所居重楼复屋。户牖间各作著思、练习丝、识锦、遣使处。左三幅为窦滔归第。外为车马相迎。次女妓坐大氍毹。合乐其间。楼阁对饮处。图中近上作远水红桥。窦临高列骑拥旌旄以望。桥之西。毡车从数骑排引。见滔盛礼迎苏。图中近下左书武后序。右写诗图。徐视果有淡色。分其篇章。正与此同。乃知人心不甚相远。而尤可怪矣。青、红、绿、旋所之方。皆不之差。盖理之所在。阴阳五行色味。莫不相假。况情识之运。宜自冥合也。元丰四年四月。赵郡李公麟伯时再题。"
    },
    {
      "title": "又五色读法",
      "poem": "四围纵横。初行、八行、十五、廿二、廿九行及仁嗟斜至春亲廊。琴斜至基津。以朱画其形如图。按读法。此色凡九图。馀四色。色各一图。共字六百二十五。计诗三千七百五十二首。四隅嗟情至英多。游桑至长愁。神飞至悲春。凶慈至持从。从横皆六字。以墨画。正面妃闱至蕤悲。移陂至赀辞。纵六字。横十三字。庭闱至防萌。身我至惟新。纵十三字。横六字。以青画。中方正面。龙旂至丽充。衰情至暮世。纵四字。横五字。两旁寒岁至行士。诗风至微玄。纵五字。横四字。以紫画。中方四隅。思情至侧梦。婴漫至若我。愆居至贱鄙。怀悲至戚知。纵横皆四字。又中纵各五字。诗情至显怨。端比至丽辞。横各五字。诗始至无端。怨义至理辞。空中心图始平苏氏诗九字。以黄画。无名氏〈四章。《诗纪》作蚕业诗。〉"
    },
    {
      "title": "诗",
      "poem": "川崖惟平。其稼多黍。旨酒嘉谷。可以养父。野惟阜丘。彼稷多有。嘉谷旨酒。可以养母。惟月孟春。獭祭彼崖。永言孝思。享祀孔嘉。彼黍既洁。彼仪既泽。蒸命良辰。祖考来格。日月明明。亦惟其史。谁能长生。不朽难获。惟德实实。富贵何常。我思古人。令问令望。"
    },
    {
      "title": "云中诗",
      "poem": "相王沈醉。轻出教命。捕贼千秋。干豫朝政。王恺守常。国宝驰竞。荆州大度。散诞难名。盛德之流。法护王甯。仲堪仙民。特有言咏。东山安道。执操高抗。何不徵之。以为朝匠。"
    }
  ],
  "康僧渊": [
    {
      "title": "代答张君祖诗",
      "poem": "省赠法頵诗。经通妙远。亹亹清绮。虽云言不尽意。殆亦几矣。夫诗者。志之所之。意迹之所寄也。忘妙玄解。神无不畅。夫未能冥达玄通者。恶得不有仰钻之咏哉。吾想茂得之形容。虽栖守殊途。标寄玄同。仰代答之。未足尽美。亦各言其志也。其辞曰：真朴运既判。万象森已形。精灵感冥会。变化靡不经。波浪生死徒。弥纶始无名。舍本而逐末。悔吝生有情。胡不绝可欲。反宗归无生。达观均有无。蝉蜕豁朗明。逍遥众妙津。栖凝於玄冥。大慈顺变通。化育曷常停。幽闲自有所。岂与菩萨并。摩诘风微指。权遒多所成。悠悠满天下。孰识秋露情。"
    },
    {
      "title": "又答张君祖诗",
      "poem": "遥望华阳岭。紫霄笼三辰。琼严朗璧室。玉润洒灵津。丹谷挺樛树。季颖奋晖薪。融飚冲天籁。逸响互相因。鸾凤翔回仪。虬龙洒飞鳞。中有冲漠士。耽道玩妙均。高尚凝玄寂。万物息自宾。栖峙游方外。超世绝风尘。翘想晞眇踪。矫步寻若人。咏啸舍之去。荣丽何足珍。濯志八解渊。辽朗豁冥神。研几通长妙。遗觉忽忘身。居士成有党。顾盻非畴亲。借问守常徒。何以知反真。"
    }
  ],
  "佛图澄": [
    {
      "title": "吟",
      "poem": "殿乎殿乎。棘子成林。将坏人衣。"
    }
  ],
  "支遁": [
    {
      "title": "四月八日赞佛诗",
      "poem": "三春迭云谢。首夏含朱明。祥祥令日泰。朗朗玄夕清。菩萨彩灵和。眇然因化生。四王应期来。矫掌承玉形。飞天鼓弱罗。腾擢散芝英。绿澜颓龙首。缥蕊翳流泠。芙蕖育神葩。倾柯献朝荣。芬津霈四境。甘露凝玉瓶。珍祥盈四八。玄黄曜紫庭。感降非情想。恬怕无所营。玄根泯灵符。神条秀形名。圆光朗东旦。金姿艳春精。含和总八音。吐纳流芳馨。迹随因溜浪。心与太虚冥。六度启穷俗。八解濯世缨。慧泽融无外。空同忘化情。"
    },
    {
      "title": "咏八日诗三首",
      "poem": "大块挥冥枢。昭昭两仪映。万品诞游华。澄清凝玄圣。释迦乘虚会。圆神秀机正。交养卫恬和。灵知溜性命。动为务下尸。寂为无中镜。真人播神化。流渟良有因。龙潜兜术邑。漂景阎浮滨。伫驾三春谢。飞辔朱明旬。八维披重蔼。九霄落芳津。玄祗献万舞。般遮奏伶伦。淳白凝神宇。兰泉涣色身。投步三才泰。扬声五道泯。不为故为贵。忘奇故奇神。缅哉玄古思。想托因事生。相与图灵器。像也像彼形。黄裳罗帕质。元服拖绯青。神为恭者惠。迹为动者行。虚堂陈药饵。蔚然起奇荣。疑似垂嚱微。我谅作者情。於焉遗所尚。肃心拟太清。"
    },
    {
      "title": "五月长斋诗",
      "poem": "炎精育仲气。朱离吐凝阳。广汉潜凉变。凯风乘和翔。令月肇清斋。德泽润无疆。四部钦嘉期。洁己升云堂。静晏和春晖。夕阳厉秋霜。萧条咏林泽。恬愉味城傍。逸容研冲赜。彩彩运宫商。匠者握神标。乘风吹玄芳。渊汪道行深。婉婉化理长。亹亹维摩虚。德音畅游方。罩窂妙倾玄。绝致由近藏。略略微容简。八言振道纲。掇烦练陈句。临危折婉章。浩若惊飙散。冏若挥夜光。寓言岂所托。意得筌自丧。沾洏妙习融。靡靡轻尘亡。萧索情牖颓。寥郎神轩张。谁谓冥津遐。一悟可以航。愿为游游师。棹柂入沧浪。腾波济漂客。玄归会道场。"
    },
    {
      "title": "八关斋诗三首",
      "poem": "间与何骠骑期。当为合八关斋。以十月二十二日。集同意者在吴县土山墓下。三日清晨为斋始。道士白衣凡二十四人。清和肃穆。莫不静畅。至四日朝。众贤各去。余既乐野室之寂。又有掘药之怀。遂便独住。於是乃挥手送归。有望路之想。静拱虚房。悟外身之真。登山采药。集严水之娱。遂援笔染翰。以慰二三之情。建意营法齐。里仁契朋俦。相与期良晨。沐浴造闲丘。穆穆程式堂贤。皎皎清心修。窈窕八关客。无楗自绸缪。寂默五习真。亹亹励心柔。法鼓进三劝。激切清训流。凄怆愿弘济。阖堂皆同舟。明明玄表圣。应此童蒙求。存诚夹室里。三界赞清休。嘉祥归宰相。蔼若庆云浮。三悔启前朝。双忏暨中夕。鸣禽戒朗旦。备礼寝玄役。萧索庭宾离。飘遥随风适。踟蹰歧路嵎。挥手谢内析。轻轩驰中田。习习陵电击。息心投佯步。零零振金策。引领望征人。怅恨孤思积。咄矣形非我。物外固已寂。吟咏归虚房。守真玩幽赜。虽非一往游。且以闲自释。靖一潜蓬庐。愔愔咏初九。广漠排林筱。流飙洒隙牖。从容遐想逸。采药登祟阜。崎岖升千寻。萧条临万亩。望山乐荣松。瞻泽哀素柳。解带长陵岥。婆娑清川右。泠风解烦怀。寒泉濯温手。寥寥神气畅。钦若盘春薮。达度冥三才。恍惚丧神偶。游观同隐丘。愧无连化肘。"
    },
    {
      "title": "咏怀诗五首",
      "poem": "傲兀乘尸素。日往复月旋。弱丧困风波。流浪逐物迁。中路高韵益。窈窕钦重玄。重玄在何许。采真游理间。苟简为我养。逍遥使我闲。寥亮心神莹。含虚映自然。亹亹沈情去。彩彩冲怀鲜。踟蹰观象物。未始见牛全。毛鳞有所贵。所贵在忘筌。端坐邻孤影。眇罔玄思劬。偃蹇收神辔。领略综名书。涉老咍双玄。披庄玩太初。咏发清风集。触思皆恬愉。俯欣质文蔚。仰悲二匠徂。萧萧柱下迥。寂寂蒙邑虚。廓矣千载事。消液归空无。无矣复何伤。万殊归一涂。道会贵冥想。罔象掇玄珠。怅怏浊水际。几忘映清渠。反鉴归澄漠。容与含道符。心与理理密。形与物物疏。萧索人事去。独与神明居。晞阳熙春圃。悠缅叹时往。感物思所托。萧条逸韵上。尚想天台峻。仿佛严阶仰。泠风洒兰林。管濑奏清响。霄崖育灵蔼。神蔬含润长。丹沙映翠濑。芳芝曜五爽。苕苕重岫深。寥寥石室朗。中有寻代士。外身解世网。抱朴镇有心。挥玄拂无想。隗隗形崖颓。冏冏神宇敞。宛转元造化。缥瞥邻大象。愿投若人踪。高步振策杖。闲邪托静室。寂寥虚且真。逸想流严阿。朦胧望幽人。慨矣玄风济。皎皎离染纯。时无问道睡。行歌将何因。灵溪无惊浪。四岳无埃尘。余将游其嵎。解驾辍飞轮。芳泉代甘醴。山果兼时珍。修林畅轻迹。石宇庇微身。崇虚习本照。损无归昔神。暧暧烦情故。零零冲气新。近非域中客。远非世外臣。憺怕为无德。孤哉自有邻。坤基葩简秀。乾光流易颖。神理远不疾。道会无陵骋。超超介石人。握玄揽机领。余生一何散。分不谘天挺。沈无冥到韵。变不扬蔚炳。冉冉年往逡。悠悠化期永。翘首希玄津。想登故未正。生途虽十三。日已造死境。愿得无身道。高栖冲默靖。"
    },
    {
      "title": "述怀诗二首",
      "poem": "翔鸾鸣昆崿。逸志腾冥虚。惚怳回灵翰。息肩栖南嵎。濯足戏流澜。采练衔神蔬。高吟漱芳醴。颉颃登神梧。萧萧猗明翩。眇眇育清躯。长想玄运夷。倾首俟灵符。河清诚可期。戢翼令人劬。角敦大道。弱冠弄双玄。逡巡释长罗。高步寻帝先。妙损阶玄老。忘怀浪濠川。达观无不可。吹累皆自然。穷理增灵薪。昭昭神火传。熙怡安冲漠。优游乐静闲。膏腴无爽味。婉娈非雅弦。恢心委形度。亹亹随化迁。"
    },
    {
      "title": "咏大德诗",
      "poem": "遐想存玄哉。冲风一何敞。品物质缉荣熙。生途连惚恍。既丧大澄真。物诱则智荡。昔闻庖丁子。挥戈在神往。苟能嗣冲音。摄生犹指掌。乘彼来物间。投此默照朗。迈度推卷舒。忘怀附罔象。交乐盈胸襟。神会流俯仰。大同罗万殊。蔚若充甸网。寄旅海沤乡。委化同天壤。"
    },
    {
      "title": "咏禅思道人诗",
      "poem": "孙长乐作道士坐禅这像。并而赞之。可谓因俯对以寄诚心。求参焉於衡轭。图严林之绝势。想伊人之在兹。余精其制作。美其嘉文。不能默已。聊著计一首。以继于左。其辞曰：云岑竦太荒。落落英岊布。回壑伫兰泉。秀领攒嘉树。蔚薈微游禽。峥嵘绝蹊路。中有冲希子。端坐摹太素。自强敏天行。弱志欲无欲。玉质凌风霜。凄凄厉清趣。指心契寒松。绸缪谅岁暮。会衷两息间。绵绵进禅务。投一灭官知。摄二由神遇。承蜩累危丸。累十亦凝注。悬想元气地。研几革粗虑。冥怀夷震惊。怕然肆幽度。曾筌攀六净。空同浪七住。逝虚乘有来。永为有待驭。"
    },
    {
      "title": "咏利城山居",
      "poem": "五岳盘神基。四渎涌荡津。动求目方智。默守标静仁。苟不宴出处。托好有常因。寻元存终古。洞往想逸民。玉洁箕岩下。金声濑沂滨。掷华藏纷雾。振褐拂埃尘。迹从尺蠖屈。道与腾龙伸。峻无单豹伐。分非首阳真。长啸归林岭。广弘明集云。潇洒任陶钧。"
    }
  ],
  "鸠罗摩什": [
    {
      "title": "十喻诗",
      "poem": "一喻以喻空。空必待此喻。借言以会意。意尽无会处。既得出长罗。住此无所住。若能映斯照。万象无来去。"
    }
  ],
  "释道安": [
    {
      "title": "答习凿齿嘲",
      "poem": "猛虎当道食。不觉蚊虻来。"
    }
  ],
  "释慧远": [
    {
      "title": "庐山东林杂诗",
      "poem": "崇岩吐清气。幽岫栖神迹。希声奏群籁。响出山溜滴。有客独冥游。径然忘所适。挥金如土手抚云门。灵关安足辟。流心叩玄扃。感至理弗隔。孰是腾九霄。不奋冲一翮。妙同趣自均。一悟超三益。庐山诸道人"
    },
    {
      "title": "游石门诗",
      "poem": "石门在精舍南十馀里。一名障山。基连大岭。体绝众阜。辟三泉之会。并立则开流。倾严玄映其上。蒙形表於自然。故因以为名。此虽庐山之一隅。实斯地之奇观。皆传之於旧俗。而未睹者众。将由悬濑险峻。人兽迹绝。迳回曲阜。路阻行难。故罕经焉。释法师以隆安四年仲春之月。因咏山水。遂杖锡而游。于时交徒同趣三十馀人。咸拂衣晨征。怅然增兴。虽林壑幽邃。而开途竞进。虽乘危履石。并以所悦为安。既至则援木寻葛。历险穷崖。猿臂相引。仅乃造极。於是拥胜倚岩。详观其下。始知七岭之美蕴奇於此。双阙对峙其前。重岩映带其后。峦阜周回以为障。崇严四营而开宇。其中则有石台石池。宫馆之象。触类之形。致可乐也。清泉分流而合注。渌渊镜净於天池。文石发彩。焕若披面。柽松芳草。蔚然光目。其为神丽。亦已备矣。斯日也。众情奔悦。瞩览无厌。游观未久。而天气屡变。霄雾尘集。则万象隐形。流光回照。则众山倒影。开阖之际。状有灵焉。而不可测也。乃其将登。则翔禽拂翮。鸣猿厉响。归云回驾。想羽人之来仪。哀声相和。若玄音之有寄。虽仿佛犹闻。而神以之畅。虽乐不期欢。而欣以永日。当其冲豫自得。信有味焉。而未易言也。退而寻之。夫崖谷之间。会物无主。应不以情而开兴。引人致深若此。岂不以虚明朗其照。间邃笃其情耶。并三复斯谈。犹昧然未尽。俄而太阳告夕。所存已往。乃悟幽人之玄览。达恒物之大情。其为神趣。岂山水而已哉。於是徘徊崇岭。流目四瞩。九江如带。丘阜成垤。因此而推。形有世细。智亦宜然。乃喟然叹。宇宙虽遐。古今一契。灵鹫邈矣。荒途日隔。不有哲人。风迹谁存。应深悟远。慨焉长怀。各欣一遇之同欢。感良辰之难再。情发於中。遂共咏之云尔。超兴非有本。理感兴自生。忽闻石门游。奇唱发幽情。褰裳思云驾。望崖想曾城。驰步乘长岩。不觉质有轻。矫首登灵阙。眇若凌太清。端坐运虚论。转彼玄中经。神仙同物化。未若两俱冥。庐山诸沙弥"
    },
    {
      "title": "观化决疑诗",
      "poem": "谋始创大业。问道叩玄篇。妙唱发幽蒙。观化悟自然。观化化已及。寻化无间然。生皆由化化。化化更相缠。宛转随化流。漂浪入化渊。五道化为海。孰为知化仙。万化同归尽。离化化乃玄。悲哉化中客。焉识化表年。"
    }
  ],
  "史宗": [
    {
      "title": "咏怀诗",
      "poem": "有欲苦不足。无欲亦无忧。未若清虚者。带索被玄裘。浮游一世间。泛若不系舟。方当毕尘累。栖志老山丘。"
    }
  ],
  "竺僧度": [
    {
      "title": "答苕华诗",
      "poem": "机运无停住。倏忽岁时过。巨石会当竭。芥子岂云多。良由去不息。故令川上嗟。不闻荣启期。皓首发清歌。布衣可暖身。谁论饰绫罗。今世虽云乐。当奈后生何。罪福良由已。宁云已恤他。杨苕华"
    },
    {
      "title": "赠竺度诗",
      "poem": "大道自无穷。天地长且久。巨石故叵消。芥子亦难数。人生一世间。飘若风过牖。荣华岂不茂。日夕就凋朽。川上有馀吟。日斜思鼓缶。清音可娱耳。滋味可适口。罗纨可饰躯。华冠可耀首。安事自剪削。耽空以害有。不道妾区区。但令君恤后。"
    }
  ],
  "释道宝": [
    {
      "title": "咏诗",
      "poem": "安知万里水。初发滥觞时。"
    }
  ],
  "竺法崇":[
    {
      "title": "咏诗",
      "poem": "皓然之气。犹在心目。山林之士。往而不反。"
    }
  ],
  "竺昙林": [
    {
      "title": "为桓玄作民谣诗二首",
      "poem": "当有十一口。当为兵所伤。木亘当北度。走入浩浩乡。金刀既以刻。娓娓金城中。 "
    }
  ],
  "葛洪": [
    {
      "title": "洗药池诗",
      "poem": "洞阴泠泠。风佩清清。仙居永劫。花木长荣。"
    },
    {
      "title": "法婴玄灵之曲二首",
      "poem": "大象虽寥廓。我把天地衣。披云沉灵舆。倏忽适下土。空调成玄音。至精不容治。太真嘘中唱。始知风尘苦。颐神三田中。纳精六阙下。遂乘万龙楯。驰骋眄九野。玄圃遏北台。五城焕嵯峨。启彼无涯津。泛此织女河。仰止升绛庭。下游月窟阿。顾盻八落外。指招九云遐。忽已不觉劳。岂悟少与多。抚璈命众女。咏歌发中和。妙畅自然乐。为此玄云歌。韶尽至韵存。真音辞无邪。"
    },
    {
      "title": "上元夫人步玄之曲",
      "poem": "昔涉玄真道。腾步登太霞。负笈造天关。借问太上家。忽过紫微垣。真人列如麻。渌景清飚起。云盖映朱葩。兰宫敞阙。碧空起璚沙。丹台结空构。暐晔生光华。飞凤踶甍峙。烛龙倚委蛇。玉胎来绛芝。九色纷相挐。挹景练仙骸。万劫方童牙。谁言寿有终。扶桑不为查。"
    },
    {
      "title": "四非歌",
      "poem": "晨登太霞宫。挹此八王兰。夕入玄元阙。采蕊掇琅玕。濯足匏瓜河。织女立津盘。吐纳挹景云。味之当一餐。紫微何济济。璚轮服朱丹。朝发汗漫府。暮宿勾陈垣。去去道不同。且各犹存。奚疑亿万椿。莫与世人说。行尸言此难。曹毗"
    },
    {
      "title": "杜兰香作诗",
      "poem": "阿母处灵岳。时游云霄际。众女侍羽仪。不出墉宫外。飚轮送我来。岂复耻尘秽。从我与福俱。嫌我与祸会。"
    },
    {
      "title": "复作诗",
      "poem": "逍遥云雾间。呼吸发九嶷。游女不稽路。弱水何不之。"
    }
  ],
  "郭文": [
    {
      "title": "金雄诗",
      "poem": "大火有心水抱之。悠悠百年是其时。"
    },
    {
      "title": "金雌诗",
      "poem": "云出而两渐欲举。短如之何乃相岨。交哉乱也当何所。唯有隐岩殖禾黍。西南之朋困桓父。"
    }
  ],
  "羊权": [
    {
      "title": "萼绿华赠诗",
      "poem": "神岳排霄起。飞峰郁千寻。寥笼灵谷虚。琼林蔚萧森。羊生标美秀。弱冠流清音。栖情庄惠津。超形象魏林。扬彩朱门中。内有迈俗心。我与夫子族。源胄同渊池。宏宗分上业。於今各异枝。兰金因好著。三益方觉弥。静寻欣斯会。雅综弥龄祀。谁云幽鉴难。得之方寸里。翘想樊笼外。俱为山岩士。无令腾虚翰。中随惊风起。迁化虽由人。藩羊未易拟。所期岂朝华。岁暮於吾子。"
    }
  ],
  "杨羲": [
    {
      "title": "九华安妃见降口授作诗",
      "poem": "云阙竖空上。琼台耸郁罗。紫宫乘绿景。灵观蔼嵯峨。琅轩朱房内。上德焕绛霞。俯漱云瓶津。仰掇碧柰花。濯足玉女池。鼓枻牵牛河。遂策景云驾。落龙辔玄阿。振衣尘滓际。褰裳步浊波。愿为山泽结。刚柔顺以和。相携双清内。上真道不邪。紫微会良谋。唱纳享福多。"
    },
    {
      "title": "紫微夫人授诗",
      "poem": "二象内外泮。玄气果中分。冥会不待驾。所期贵得真。南岳铸明金。眇观倾笈。良德飞霞照。遂感灵霄人。乘飚俦衾寝。齐牢携绛云。悟叹天人际。数中自有缘。上道诚不邪。尘滓非所闻。同目咸恒象。高唱为尔因。"
    },
    {
      "title": "云林与众真吟诗十首",
      "poem": "驾欻敖八虚。回宴东华房。阿母延轩观。朗啸蹑灵风。我为有待来。故乃越沧浪。乘飙溯九天。息驾三秀岭。有待徘徊盼。无待故当净。沧浪奚足劳。孰若越玄井。写我金庭馆。解驾三秀畿。夜芝披华峰。咀嚼充长饥。高唱无逍遥。冬兴有待歌。空同酬灵音。无待将如何。朝游郁绝山。夕偃高晖堂。振辔步灵锋。无近於沧浪。玄井三仞际。我马无津梁。儵欻九万间。八维已相望。有待非至无。灵音有所丧。龙旗舞太虚。飞轮五岳阿。所在皆逍遥。有感兴冥歌。无待愈有待。相遇故得和。沧浪奚足辽。玄井不为多。郁绝寻步间。俱会四海罗。岂若绝明外。三劫方一过。纵酒观群惠。四落周。不觉所以然。实非有待游。相遇皆欢乐。不遇亦不忧。纵影玄空中。两会自然畴。驾欻发西华。无待有待间。或眄五岳峰。或濯天河津。释轮寻虚舟。所在皆缠绵。芥子忽万顷。中有须弥山。大小固无殊。远近同一缘。彼作有待来。我作无待亲。无待太无中。有待太有际。大小同一波。远近齐一会。鸣弦玄霄颠。吟啸运八气。奚不酣灵液。眄目娱九裔。有无得玄运。二待亦相盖。偃息东华静。扬軿运八方。俯眄丘垤间。莫觉五岳崇。灵阜齐渊泉。大小忽相从。长短无少多。大椿须臾终。奚不委天命。纵神任空洞。控飚扇太虚。八景飞高清。仰浮紫尘外。俯看绝落冥。玄心空同间。上下弗流停。无待两际中。有待无所营。体无则能死。体有则摄生。东宾会高唱。二待奚足争。命驾玉锦轮。儛辔仰徘徊。朝游朱火宫。夕宴夜光池。浮景清霞杪。八龙正参差。我作无待游。有待辄见随。高会佳人寝。二待互是非。有无非有定。待待各自归。"
    },
    {
      "title": "中候王夫人诗三首",
      "poem": "八途会无宗。乘运观嚣罗。化浮尘中际。解衿有道家。骋烟忽未倾。携真造灵阿。虚景盘琼轩。玄钧作凤歌。适路无轨滞。神音儛云波。齐德秀玉景。何用世间多。"
    },
    {
      "title": "又",
      "poem": "坦夷观天真。去累纵众情。体寂废机驷。崇有则摄生。焉得齐物子。委运任所经。"
    },
    {
      "title": "六月二十三日夜中候夫人作",
      "poem": "登軿发东华。扇飚儛太玄。飞辔腾九万。八落亦已均。暂眄山水际。窈窕灵岳间。同风自齐气。道合理亦亲。龙芝永遐龄。内观摄天真。东岑可长净。何为物所缠。"
    },
    {
      "title": "方丈台昭灵李夫人诗三首",
      "poem": "云墉带天构。七气焕天冯。琼扉启晨鸣。九音绛枢中。紫霞兴朱门。香烟生绿窗。四驾舞虎旗。青軿掷玄空。华盖随云列。落凤控六龙。策景五岳阿。三素眄君房。适闻臊秽气。万浊污我胸。臭物薰精神。嚣尘互相冲。明玉皆璀烂。何独盛德躬。高揖苦不早。坐地自生虫。"
    },
    {
      "title": "临去吟",
      "poem": "心勿欲乱。神勿淫役。道易不顺。灾重不逆。永丧其真。遂弃我适。"
    },
    {
      "title": "十二月一日夜方丈左台昭灵李夫人作与许玉斧",
      "poem": "飞轮高晨台。控辔玄垄隅。手携紫皇袂。倏忽八风驱。玉华翼绿帏。青裙扇翠裾。冠轩焕崔嵬。佩玲带月珠。薄入风尘中。塞鼻逃当涂。臭腥凋我气。百阿令心徂。何不飚然起。萧萧步太虚。"
    },
    {
      "title": "七月二十六日夕紫微夫人喻作令与许长史",
      "poem": "高兴希林虚。遐游无员方。萧条象数外。有无自冥同。亹亹德韵和。飘飘步太空。盘桓任波浪。振铃散风中。内映七道观。可以得兼忘。保必反覆酬。待此世文通。详玄自冥悟。默耳必高踪。"
    },
    {
      "title": "歌",
      "poem": "龟阙郁巍巍。墉台落月珠。列坐九灵房。叩璈吟太无。玉箫和我神。金醴释我忧。"
    },
    {
      "title": "歌",
      "poem": "宴酣东华内。陈钧千百声。青君呼我起。折腰希林庭。羽帔扇翠晖。玉佩何铿零。俱指高晨寝。相期象中冥。"
    },
    {
      "title": "玄垄之游",
      "poem": "超举步绛霄。飞飚北垄庭。神华映仙台。圆曜随风倾。启晖挹丹元。扇景餐月精。交袂云林宇。浩轸还童婴。萧萧寄无宅。是非岂能营。世网自扰竞。安可语养生。"
    },
    {
      "title": "九月六日夕紫微夫人喻作示许长史并与同学",
      "poem": "解轮太霞上。敛辔造紫丘。手把八空气。纵身云中浮。一眄造化纲。再视索高畴。道要既已足。可以解千忧。求真得良友。不去复何求。"
    },
    {
      "title": "九月九日紫微夫人喻作因许示郗",
      "poem": "紫空朗玄景。玄宫带绛河。济济上清房。云台焕嵯峨。八舆造朱池。羽盖倾霄柯。震风回三晨。金铃散玉华。七辔降九垓。晏眄不必家。借问求道子。何事坐尘波。岂能栖东秀。养真收太和。"
    },
    {
      "title": "十月十八日紫微夫人作",
      "poem": "左把玉华盖。飞景蹑七元。三晨焕紫辉。竦眄抚明真。变踊期须臾。四面皆已神。灵发无涯际。勤思上清文。何事坐横途。令尔感不专。阴痾失玄机。不觉年岁分。"
    },
    {
      "title": "紫微吟此再三",
      "poem": "玄清眇眇观。落景出东渟。愿得绝尘友。萧萧罕世营。"
    },
    {
      "title": "紫微诗",
      "poem": "灵人隐玄峰。真神韬云采。玄唱非无期。妙应自有待。岂期虚空寂。至韵故常在。携襟登羽宫。同宴广寒里。借问朋人谁。所存唯玉子。"
    },
    {
      "title": "紫微夫人歌此",
      "poem": "褰裳济渌河。遂见扶桑公。高会太林墟。赏宴玄华宫。信道苟淳笃。何不栖东峰。"
    },
    {
      "title": "紫微夫人作",
      "poem": "控景始晖津。飞飚登上清。云台郁峨峨。阊阖秀玉城。晨风鼓丹霞。朱烟洒金庭。绿蕊粲玄峰。紫华岩下生。庆云缠丹炉。炼玉飞八琼。晏眄广寒宫。万椿愈童婴。龙旗启灵电。虎旗徵朱兵。高真回九曜。洞观均潜明。谁能步幽道。寻我无穷龄。"
    },
    {
      "title": "紫微作",
      "poem": "翳蔼紫微馆。郁台散景飚。鸾唱华盖间。凤钧导龙轺。作狼携绛旌。素虎吹角箫。云勃写灵宫。来适尘中嚣。解辔佳人寝。同气自相招。寻宗须臾顷。万灵乃一朝。椿期会足衰。劫往岂足辽。真真乃相目。莫令心徂。虚刀挥至空。鄙滞五神愁。"
    },
    {
      "title": "四月十四日紫微夫人作二首",
      "poem": "朝启东晨晖。飞軿越沧渊。山波振青涯。八风扇玄烟。回眄易迁房。有怀真感人。三金钶游盘。东岑宜永甄。纷纷当途中。孰能步生津。飘飖八霞岭。徘徊飞晨盖。紫軿腾太空。晒眄九虚外。玉箫激景云。灵烟绝幽蔼。高仙归太真。清唱无涯际。去来山岳庭。何事有待迈。"
    },
    {
      "title": "四月二十三日夜紫微夫人作",
      "poem": "神玉曜灵津。七元焕神扉。虚迁方寸里。一跃登大微。妙音乘和唱。高会亦有机。齐此天人眄。协彼景晨飞。总辔六合外。宁有倾与危。"
    },
    {
      "title": "紫微夫人作",
      "poem": "薄宴尘飚领。代谢缘还归。奚识灵劫期。顾眄令人悲。"
    },
    {
      "title": "又",
      "poem": "云草荫玄方。仰感旋曜精。诜诜繁茂萌。重德必克昌。"
    },
    {
      "title": "右英吟",
      "poem": "寓言必可用。不用是无情。焉得驾欻迹。寻此空中灵。微音良有旨。当用慎勿轻。事事应神机。保尔见太平。"
    },
    {
      "title": "七月十八日夕云林右英夫人授诗",
      "poem": "辔景落沧浪。腾跃青海津。绛烟乱太阳。羽盖倾九天。云舆浮空洞。倏忽风波间。来寻冥中友。相携侍帝晨。王子协明德。齐首招玉贤。下眄八阿宫。上寝希林颠。漱此紫霞腴。方知途涂辛。佳人将安在。勤心乃得亲。"
    },
    {
      "title": "右英夫人所喻",
      "poem": "绛阙排广霄。披丹登景房。紫旗振云霞。羽晨儛八风。停盖濯景谿。采秀月支峰。咀嚼三台华。吐吸九神芒。椿数无绝纪。协日积童蒙。携袂明真馆。仰期无上皇。北钧唱羽人。玉贤粲贤众。云何波浪宇。得失为我钟。引领嚣庭内。开心拟秽冲。习适荣辱域。罕蹑希林宫。一静安足苦。试去视沧浪。"
    },
    {
      "title": "七月二十八日夕右英夫人授书此诗以与许长史",
      "poem": "世珍芬复交。道宗玄霄会。振衣寻冥畴。回轩风尘际。良德映灵晖。颖根粲革蔚。密言多偿福。冲净尚真贵。咸恒当象顺。携手同襟带。何为人事间。日焉生患害。"
    },
    {
      "title": "九月三日夕云林王夫人喻作令示许长史",
      "poem": "腾跃云景辕。浮观霞上空。霄軿纵横舞。紫盖托灵方。朱烟缠旍旄。羽帔扇香风。电号猛兽攫。雷吟奋玄龙。钧籁昆庭响。金筑唱神钟。采芝沧浪阿。掇华八渟峰。朱颜日以新。劫往方婴童。养形静东岑。七神自相通。风尘有忧哀。陨我白发翁。长冥遗遐叹。恨不早逸踪。"
    },
    {
      "title": "右英吟",
      "poem": "停驾望舒移。回轮返沧浪。未睹若人游。偶想安得康。良因俟青春。以叙中怀忘。"
    },
    {
      "title": "九月六日夕云林喻作与许侯",
      "poem": "控晨浮紫烟。八景观泒流。羽童捧琼浆。王华饯琳腴。相期白水涯。扬我萎蕤珠。"
    },
    {
      "title": "又",
      "poem": "沧房焕东霞。紫造浮绛晨。双德秉道宗。作镇真伯藩。八台可盻目。北看乃飞元。清净云中视。眇眇蹑景迁。吐纳洞岭秀。藏晖隐东山。久安人事上。日也无虚间。岂若易翁质。反此孩中颜。"
    },
    {
      "title": "九月九日云林右英夫人喻作",
      "poem": "晨阙在霞构。玉室起霄清。领略三奇观。浮景翔绝冥。丹华中有真。金映育挺精。八风鼓锦披。碧树曜四灵。华盖阴兰晖。紫辔策绿軿。结信通神交。触类率天诚。何事外象感。须睹瑶玉琼。"
    },
    {
      "title": "九月十八日夜云林右英夫人作",
      "poem": "三景秀郁玄。霄映朗八方。丹云浮高宸。逍遥任灵风。鼓翼乘素飚。竦眄琼台中。绿盖入协晨。青軿掷空同。右揖东林帝。上朝太虚皇。玉宾剖凤脑。嗷酣飞蕊浆。云钧回曲寝。千音何琅琅。锦旌召猛兽。华幡正低昂。香母折腰唱。紫烟排栋梁。总辔高清阙。解驾佳人房。昔运挺未兆。灵化顺气翔。心眇玄涯感。年随积椿崇。形垢甘臭味。动静失沧浪。我友实不尔。荣辱昨已忘。"
    },
    {
      "title": "九月二十五日夜云林右英夫人授作",
      "poem": "绛景浮玄晨。紫轩乘烟征。仰超绿阙内。俯眄朱火城。东霞启广晖。神光焕七灵。翳映泛三烛。流任自齐冥。风缠空洞宇。香音触节生。手携织女儛并袊匏瓜庭。左徊青羽旗。华盖随云倾。晏寝九度表。是非不我营。抱真栖大寂。金姿愈日婴。岂似愆秽中。惨惨无聊生。"
    },
    {
      "title": "十月十七日云林夫人作与许侯",
      "poem": "四旌曜明空。朱轩飞灵丘。玉盖荫七景。鼓翼霄上浮。九音朗紫空。玉璈洞太无。宴咏三晨宫。唱啸呼我俦。不觉春已来。岂知二景流。佳人虽兼忘。而未放百忧。长林真可静。岩中多自娱。"
    },
    {
      "title": "十月二十日授二首",
      "poem": "北登玄真阙。携手结高罗。香烟散八景。玄风鼓绛波。仰超琅园津。俯眄霄陵阿。玉箫云上唱。凤鸣动九遐。乘气浮太空。曷为蹑山河。金节命羽灵。徵兵折万魔。齐挹二晨晖。千春方婴牙。丧真投竞室。不解可奈何。仰眄太霞宫。金阁曜紫清。华房映太素。四轩皆朱琼。掷轮空同津。总辔儛绿軿。玉华飞云盖。西妃运锦旍。翻然尘浊涯。儵欻佳人庭。宿感应期降。所招已在冥。乘风奏霄晨。共酣丹琳罂。公侯徒眇眇。安知真人灵。"
    },
    {
      "title": "右英作",
      "poem": "清晨挹绛霞。总气霄上游。徊軿蹑曲波。遂睹世人忧。辞旨蔚然起。不散三秀嵎。何若巡玄乡。抚璈为尔娱。君心安有际。我愿有中无。"
    },
    {
      "title": "二月九日夜云林作",
      "poem": "辔景登霄晨。游宴沧浪宫。彩云绕丹霞。灵蔼散八空。上真吟琼室。高仙歌琳房。九凤唱朱籁。虚节错羽钟。交栖金庭内。结我冥中朋。俱挹玉醴津。倏忽已婴童。云何当路蹲。愆痾随日崇。"
    },
    {
      "title": "二月十六日右英作",
      "poem": "晨游太素宫。控軿观玉河。夕宴郁绝宇。朝采圆景华。弹璈北寒台。七灵晖紫霞。济济高仙举。纷纷尘中罗。盘桓嚣蔼内。愆累不当多。"
    },
    {
      "title": "二月三十日夜右英作",
      "poem": "驾风骋云軿。晨登太渟丘。绛津连岑振。清波鼓浚流。步空观九纬。八纲皆已游。暂宴三金秀。来观建志俦。勤懈不相掩。是以积百忧。"
    },
    {
      "title": "右英吟",
      "poem": "陵波越沧浪。忽然造金山。四顾终日游。罕我云中人。"
    },
    {
      "title": "右英夫人作",
      "poem": "紫阙构虚上。玄馆冲绝飚。琳琅敷灵囿。华生结琼瑶。骋軿沧浪津。八风激云韶。披羽扇北翳。握节鸣金箫。凤籁和千钟。西童歌晨朝。心豁虚无外。神襟何朗寥。回儛太空岭。六气运重幽。我途岂能寻。使尔不终凋。"
    },
    {
      "title": "四月十四日夕右英夫人吟歌此曲",
      "poem": "玄波振沧涛。洪津鼓万流。驾景眄六虚。思与佳人游。妙唱不我对。清音与谁投。云中骋琼轮。何为尘中趋。"
    },
    {
      "title": "右英作",
      "poem": "松柏生玄岭。郁为寒林桀。繁葩盛严冰。未肯惧白雪。乱世幽重岫。巡生道常洁。飞此逸辔轮。投彼遐人辙。公侯可去来。何为不能绝。"
    },
    {
      "title": "闰月三日夜右英作示许长史",
      "poem": "清静愿东山。阴景栖灵穴。愔愔闲庭虚。翳薈青林密。圆曜映南轩。朱风扇幽室。拱袂闲房内。相期启妙术。寥朗远想玄。萧条神心逸。"
    },
    {
      "title": "右英吟",
      "poem": "纵心空洞津。竦辔策朱軿。佳人来何迟。道德何时成。"
    },
    {
      "title": "又",
      "poem": "有心许斧子。言当采五芝。芝草不必得。汝亦不能来。汝来当可得。芝草与汝食。"
    },
    {
      "title": "右英吟",
      "poem": "三辔抗紫轩。倾云东林阿。驾景游贤良。促辔东圃下。"
    },
    {
      "title": "石庆安作",
      "poem": "灵山造太霞。竖严绝霄峰。紫烟散神州。乘飚驾白龙。相携四宾人。东朝桑林公。广休年虽前。壮气何蒙蒙。实未下路让。惟年以相崇。"
    },
    {
      "title": "张诱世作",
      "poem": "北游太漠外。来登蓬莱阙。紫云构灵宫。香烟何郁郁。美哉洛广休。久在论道位。罗并真人坐。齐观白龙迈。离世四人用。何时共解带。有怀披襟友。欣欣高晨会。"
    },
    {
      "title": "许玉斧作",
      "poem": "游观奇山峙。漱濯沧流清。遥观蓬莱间。屹屹冲霄冥。五芝被绛岩。四阶植琳琼。纷纷灵华散。晃晃焕神庭。从容七觉外。任我摄天生。自足方寸里。何用白龙荣。"
    },
    {
      "title": "丁玮宁作",
      "poem": "玄山构沧浪。金房映灵轩。洛公挺奇尚。从容有无间。形沉北寒宇。三神栖九天。同寮相率往。推我高胜年。弱冠石庆安。未肯崇尊贤。嘲笑蓬莱公。呼此广休前。明公将何以。却此少年翰。"
    },
    {
      "title": "青童大君常吟咏",
      "poem": "欲植灭度根。当拔生死栽。沉吟堕九泉。但坐惜形骸。"
    },
    {
      "title": "太虚真人常吟咏",
      "poem": "观神载形时。亦如车从马。车败马奔亡。牵连一时假。哀世莫识此。但是惜风火。种罪天网上。受毒地狱下。"
    },
    {
      "title": "西域真人王君常吟咏",
      "poem": "形为渡神舟。薄岸当别去。形非神常宅。神非形常载。徘徊生死轮。但苦心犹豫。"
    },
    {
      "title": "小有真人王君常吟咏",
      "poem": "失道从死津。三魂迷生道。生生日已远。死死日已早。悲哉苦痛客。根华已颠倒。起就零落生。焉知反枯老。"
    },
    {
      "title": "方诸宫东华上房灵妃歌曲",
      "poem": "紫桂植瑶园。朱华声凄凄。月宫生蕊渊。日中有琼池。左拔员灵曜。右制丹霞晖。流金焕绛庭。八景绝烟回。绿盖浮明朗。控节命太微。凤精童华颜。琳腴充长饥。控晨揖太素。乘飙翔玉墀。吐纳六虚气。玉嫔把巾随。弹璈南云扇。香风鼓锦披。叩商百兽舞。六天摄神威。倏欻亿万春。龄纪郁巍巍。小鲜未烹鼎。言我岩下悲。"
    },
    {
      "title": "太微玄清左夫人北渟宫中歌曲",
      "poem": "郁蔼非真墟。太无为我馆。玄公岂有怀。萦蒙孤所难。落凤控紫霞。矫辔登晨岸。寂寂无濠涯。晖晖空中观。隐芝秀凤丘。逡巡瑶林畔。龙胎婴尔形。八琼回素旦。琅华繁玉宫。结葩凌严粲。鹏扇绝亿领。抚翮凌霄翰。西庭命长歌。云璈乘虚弹。八风缠绿宇。丛烟豁然散。灵童掷流金。太微启璧案。三光折腰舞。紫皇挥袂赞。朗朗扇景曜。晔晔长庚焕。超軿竦明刃。下眄使我惋。愿哀地仙辈。何为栖林涧。"
    },
    {
      "title": "兴宁四年丙寅四月二十七日夜降杨羲家作",
      "poem": "玄感妙象外。和声自相招。灵云郁紫晨。兰风扇绿轺。上真宴琼台。邈为地仙标。所期贵远迈。故能秀颖翘。玩彼八素翰。道成初不辽。人事胡可豫。使尔形气销。"
    },
    {
      "title": "十二月一日夜南岳夫人作与许长史",
      "poem": "灵谷秀兰荣。藏身栖岩京。被褐均衮龙。带索齐玉鸣。表盘幽辽里。掷神太霞庭。霄上有陛贤。空中有真声。抑我曲晨飞。案此绿轩軿。下观八度内。俯叹风尘萦。解脱遗波浪。登此眇眇清。扰竞三津渴。奔驰割尔龄。"
    },
    {
      "title": "南极王夫人诗",
      "poem": "林振须类感。云蔚待龙吟。玄数自相求。触节皆有音。飞軿出西华。总辔忽来寻。八遐非无娱。同咏理自钦。悼此四维内。百忧常在心。俱游北寒台。神风开尔襟。"
    },
    {
      "title": "辛玄子赠诗三首",
      "poem": "畴昔入冥乡。顺驾应灵招。神随空无散。炁与庆云消。形非明玉质。玄匠安能雕。蹀足吟幽唱。仰手玩鸣条。林室有逸欢。绝此轩外交。遗景附圆曜。嘉音何寥寥。寂通寄兴感。玄炁摄动音。高轮虽参差。万仞故来寻。萧萧研道子。合神契灵衿。委顺浪世化。心标窈窕林。同期理外游。相与静东岑。命驾广鄷阿。逸迹幽乡。空中自有物。有中亦无常。悟言有无际。相与会濠梁。目击玄解了。鬼神理自忘。"
    },
    {
      "title": "紫微夫人授乞食公歌",
      "poem": "天庭发双华。山源彰阴邪。清晨按天马。来诣太真家。真人无那隐。又以灭百魔。"
    },
    {
      "title": "南岳夫人授太上宫中歌",
      "poem": "手把八云气。英明守二重。太真握明镜。鉴合日月锋。云仪拂高阙。开括泥丸宫。万响入百关。骄女坐玄房。愈行愈鲜盛。英灵自尔通。"
    },
    {
      "title": "大洞真经诗",
      "poem": "扶晨始晖生。紫云映玄阿。焕洞圆光蔚。晃朗濯曜罗。眇眇灵景元。森洒空清华。九天馆玉宾。金房烟霄歌。"
    },
    {
      "title": "八月十六日夕请灵真人授诗",
      "poem": "拟驾东岑人。停景招隐静。仁德乘波来。俱会三秀岭。灵芝信可食。使尔无终永。吸真献金浆。不待百丈井。"
    },
    {
      "title": "谚谣",
      "poem": "杨君大安。董真命神。"
    },
    {
      "title": "内经真谚",
      "poem": "子欲夜书。当修常居。"
    },
    {
      "title": "太平酒谚",
      "poem": "欲得长生。饮太平。"
    }
  ],
  "许穆": [
    {
      "title": "诗",
      "poem": "微诚因理感。积精洞幽真。斐斐乘云彩。灵象凭紫烟。眇眇濯圆罗。佛佛驾飞轮。玄翰启蒙昧。顾景思自新。"
    }
  ],
  "许翙": [
    {
      "title": "茅保命吟",
      "poem": "朝华焕晨井。九盖倾青云。前此珪璋庸。不识万流椿。解落倏欻顷。寅客何必人。"
    },
    {
      "title": "郭四朝叩船歌四首",
      "poem": "清池带灵岫。长林郁青葱。玄鸟翔幽野。悟言出从容。鼓楫乘神波。稽首希晨风。未获解脱期。逍遥丘山中。浪神九陔外。研道前全真。戢此灵凤羽。藏我华龙鳞。高举方寸物。万吹皆垢尘。顾哀朝生蟪。孰尽汝车轮。游空落飞飚。灵步无形方。圆景焕明霞。九凤唱朝阳。挥翮扇天津。晻蔼庆云翔。遂造太微宇。挹此金梨浆。逍遥玄陔表。不存亦不亡。驾飚霞带九日。高皇齐龙轮。遂造九华室。神虎洞琼林。风云合成一。开阖幽门户。灵变玄迹灭。"
    },
    {
      "title": "杜广平歌吟",
      "poem": "淳景翳广林。暧日东霞升。晨风儛六烟。勃郁八道腾。五岳何必秀。名山亦足陵。矫首摄洞阜。栖心潜中兴。吐纳胎精气。玄白谁能胜。"
    },
    {
      "title": "梦诗",
      "poem": "乘炁涉渌津。采药中山颠。披心焕灵想。萧荡无悟言。愿与盛德游。骖驷骋因缘。荣尘何足寻。疾急君清玄。苟能摄妙观。吐纳可长年。◎附"
    },
    {
      "title": "丁令威歌",
      "poem": "有鸟有鸟丁令威。去家千年今来归。城郭如故人民非。何不学仙冢累累。◎鬼神"
    },
    {
      "title": "紫玉歌",
      "poem": "南山有鸟。北山张罗。乌既高飞。罗将奈何。意欲从君。谗言孔多。悲结成疹。没命黄垆。命之不造。冤如之何。羽族之多。名为凤凰。一日失雄。三年感伤。虽有众鸟。不为匹双。故见鄙姿。逢君辉光。身远心近。何当暂忘。"
    },
    {
      "title": "庐山夫人女婉抚琴歌",
      "poem": "登庐山兮郁嵯峨。晞阳风兮拂紫霞。招若人兮濯灵波。欣良运兮畅云柯。弹鸣琴兮乐莫过。云龙会兮登太和。"
    },
    {
      "title": "陈阿登弹琴歌",
      "poem": "连绵葛上藤。一缓复一縆。欲知我姓名。姓陈名阿登。"
    },
    {
      "title": "王敬伯泫露诗",
      "poem": "低露下深幕。垂月照孤琴。空弦益宵泪。谁怜此夜心。"
    },
    {
      "title": "刘妙容宛转歌二首",
      "poem": "月既明。西轩琴复清。寸心斗酒争芳夜。千秋万岁同一情。歌宛转。宛转凄以哀。愿为星与汉。光影共徘徊。悲且伤。参差泪成行。低红掩翠方无色。金徽玉轸为谁锵。歌宛转。宛转情复悲。愿为烟与雾。氛氲对容姿。"
    },
    {
      "title": "又一首",
      "poem": "宛转情复哀。愿为烟与雾。氛氲君子怀。"
    }
  ],
  "王叔之": [
    {
      "title": "游罗浮山诗",
      "poem": "庵蔼灵岳。开景神封。绵界盘址。中天举峰。孤楼侧挺。层岫回重。风云秀体。卉木媚容。"
    },
    {
      "title": "拟古诗",
      "poem": "客从北方来。言欲到交趾。远行无他货。惟有凤皇子。百金我不欲。千金难为市。"
    }
  ],
  "伍辑之": [
    {
      "title": "劳歌二首",
      "poem": "幼童轻岁月。谓言可久长。一朝见零悴。叹息向秋霜。迍邅已穷极。疢痾复不康。每恐先朝露。不见白日光。庶及盛年时。暂遂情所望。吉辰既乖越。来期眇未央。促促岁月尽。穷年空悲伤。女萝依附松。终已冠高枝。浮萍生托水。至死不枯萎。伤哉抱关士。独无松与期。月色似冬草。居身苦且危。幽生重泉下。穷年冰与澌。多谢负郭生。无所事六奇。劳为社下宰。时无魏无知。"
    },
    {
      "title": "春芳诗",
      "poem": "桃柳发葇荣。丹绿粲郊邑。。"
    }
  ],
  "卞伯玉": [
    {
      "title": "赴中书郎诗",
      "poem": "大方信苞容。优渥遂不已。跃鳞龙凤池。挥翰紫宸里。"
    }
  ],
  "孔欣": [
    {
      "title": "置酒高堂上",
      "poem": "置酒宴友生。高会临疏棂。芳俎列嘉肴。山罍满春青。广乐充堂宇。丝竹横两楹。邯郸有名倡。承间奏新声。八音何寥亮。四座同欢情。举觞发湛露。衔杯咏鹿鸣。觞谣可相娱。扬解意何荣。顾欢来义士。畅哉矫天诚。朝日不夕盛。川流常宵征。生犹悬水溜。死若波澜停。当年贵得意。何能竞虚名。"
    },
    {
      "title": "相逢狭路间",
      "poem": "相逢狭路间。道狭正踟蹰。如何不群士。行吟戏路衢。辍步相与言。君行欲焉如。淳朴久已凋。荣利迭相驱。流落尚风波。人情我迁渝。势集堂必满。运去庭亦虚。竞趋尝不暇。谁肯眷桑枢。无为肆独往。只将困沦胥。未若及初九。携手归田庐。躬耕东山畔。乐道咏玄书。狭路安足游。方外可寄娱。"
    },
    {
      "title": "猛虎行",
      "poem": "饥不食邪蒿莱。倦不息无终里。邪蒿乖素尚。无终丧若始。"
    },
    {
      "title": "祠太庙",
      "poem": "束带从王事。结缨奉清祀。肃肃禁闱内。翳然绝尘轨。峨峨高堂上。层构郁云起。明发修荐享。矜悚不遑止。罄折阶廊间。栖栖常靡已。"
    }
  ],
  "宋文帝刘义隆": [
    {
      "title": "元嘉七年以滑台战守弥时遂至陷没乃作诗",
      "poem": "逆虏乱疆场。边将婴寇仇。坚城效贞节。攻战无暂休。覆渖不可食。离机难复收。势谢归途单。於焉见幽囚。烈烈制邑守。舍命蹈前修。忠臣表年暮。贞柯邮严秋。楚庄投袂起。终然报强仇。去病辞高馆。卒获舒国忧。戎事谅未殄。民患焉得瘳。抚剑怀感激。志气若云浮。愿想凌扶摇。弭旆拂中州。爪牙申威灵。帷幄骋良筹。华裔混殊风。率土浃王猷。惆怅惧迁逝。北顾涕交流。"
    },
    {
      "title": "北伐诗",
      "poem": "季父鉴祸先。辛生识机始。崇替非无徵。兴废要有以。自昔沦中畿。倏焉盈百祀。不睹南云阴。但见胡尘起。乱极治方形。涂泰由积否。方欲涤。遗氛。矧乃秽边鄙。眷言悼斯民。纳隍良在己。逝将振宏罗。一麾同文轨。时乎岂再来。河清难久俟。骀驷安局步。骐骥志千里。梁傅畜义心。伊相抱深耻。赏契将谁寄。要之二三子。无令齐晋朝。取愧邹鲁士。"
    },
    {
      "title": "登景阳楼诗",
      "poem": "崇堂临万雉。层楼跨九成。瑶轩笼翠幌。组幕翳云屏。阶上晓露洁。林下夕风清。蔓藻嬛绿叶。芳兰媚紫茎。极望周天险。留察浃神京。交渠纷绮错。列植发华英。士女眩街里。轩冕曜都城。万轸杨金镳。千轴树兰旌。"
    }
  ],
  "宗炳": [
    {
      "title": "登半石山诗",
      "poem": "清晨陟阻崖。气志洞萧洒。嶰谷崩地幽。穷石凌天委。长松列竦肃。万树巉岩诡。上施神农萝。下凝尧时髓。"
    },
    {
      "title": "登白鸟山诗",
      "poem": "我徂白鸟山。因名感昔拟。仰升数百仞。俯览眇千里。杲杲群木分。岌岌众峦起。"
    }
  ],
  "孔甯子": [
    {
      "title": "棹歌行",
      "poem": "君子乐和节。品物待阳时。上位降繁祉。元已命水嬉。仓武戒桥梁。旄人树羽旗。高樯抗飞帆。羽盖翳华枝。佽飞激逸响。娟娥吐清辞。溯洄缅无分。欣流怆有思。仰瞻翳云缴。俯引沈泉丝。委羽漫通渚。鲜染中填坻。鹢鸟感江使。扬波骇冯夷。夕影虽已西。终无期。"
    },
    {
      "title": "前缓声歌",
      "poem": "供帐设玄宫。众仙胥亚。照照二仪旷。雍容风云暇。北伐太行鼓。南整九疑驾。笙歌兴洛川。鸣箫起秦榭。钧天异三代。广乐非韶夏。满堂皆人灵。列筵必羽化。乌可循日留。兔自延月夜。弱水时一濯。扶桑聊暂舍。兆旬言履端。千龄八蜡。"
    }
  ],
  "谢晦": [
    {
      "title": "彭城会诗",
      "poem": "先荡临淄秽。却清河洛尘。华阳有逸骥。桃林无伏轮。"
    },
    {
      "title": "悲人道",
      "poem": "悲人道兮悲人道之实难。哀人道之多险。伤人道之寡安。懿华宗之冠胄。固清流而远源。树文德於庭户。立操学於衡门。应积善之馀祐。当履福之所延。何小子之凶放。实招祸而作愆。值革变之大运。遭一顾於圣皇。参谋猷於创物。赞帝制於宏纲。出治戎於禁卫。入关言於帷房。分河山之圭组。继文武之龟章。禀顾命於西殿。受遗寄於御床。伊懦劣其无节。实怀此而不忘。荷隆遇於先主。欲报之於后王。忧托付之无效。惧愧言於存亡。谓继体其嗣业。能增辉於前光。居遏密之未几。越礼度而湎荒。普天壤而殒气。必社稷之沦丧。矧吾侪之体国。实启处而匪遑。藉亿兆之一志。固昏极而明彰。谅主尊而民晏。信卜祚之无疆。国既危而重构。家已衰而载昌。获扶颠而休否。冀世道之方康。朝褒功以疏爵。只命服於西蕃。奏箫管之嘈囋。拥朱旄之赫煌。临八方以作镇。响文武之桓桓。厉薄弱以为政。实忘食於日旰。岂申甫之敢慕。庶惟宋之屏翰。甫逾历其三稔。实周回其未再。岂有虑於内。其云裁。痛夹辅之二宰。并加辟而靡贷。哀弱息之从祸。悲发中而心痗。伊荆汉之良彦。逮文武之子民。见忠贞而弗亮。睹理屈而莫申。皆义概而同愤。咸荷戈而竞臻。浮舳舻之奕奕。陈车骑之辚辚。观人和与师整。谓兹兵其谁陈。庶亡魂之雪怨。反泾渭於彝化。齐轻舟於江曲。殄锐敌其皆湮。勒陆徒於白水。寇无反於只轮。气扔捷而益壮。威既肃而弥振。嗟时哉之不与。迕风雨以逾旬。我谋战而不克。彼继奔其蹑尘。乏智勇之奇正。忽孟明而是遵。苟成败其有数。岂怨天而尤人。恨矢石之未竭。遂摧师而覆陈。诚得丧之所遭。固当之其无吝。痛而怀之弱子。横遭罹之殃衅。智未穷而事倾。力未极而莫振。誓同尽於锋镝。我怯劣而愆信。愍弟侄之何辜。实五咎之所婴。谓九夷之可处。思致免以全生。嗟性命之难遂。乃窘绁於边亭。亦何忤於天地。备艰危而是丁。我闻之於昔诰。功弥高而身戚。霍芒刺而幸免。卒倾宗而灭族。周叹贵於岳吏。终下审而靡鞠。虽明德之大贤。亦不免於残戮。怀今惮而忍人。忘向惠而莫复。绩无赏而震主。将何方以自牧。非砏石之图照。孰违祸以取福。箸殷鉴认自古。岂独叹於季叔。能安亲而扬名。谅见称於先哲。保归全而终孝。伤在余而皆缺。辱历世之平素。忽盛满而倾灭。惟烝尝与洒埽。痛一朝而永绝。问其谁而为之。实孤人之险戾。罪有逾於丘山。虽百死其何雪。羁角偃兮衡闾。亲朋交兮平义。虽履尚兮不一。隆分好兮情寄。俱惮耕兮从禄。睹世道兮艰诐。规志局兮功名。每谓之兮为易。今定谥兮阖棺。惭明智兮昔议。虽待尽兮为耻。嗟原颜兮靡寘。长揖兮数子。谢尔兮明智。百龄兮浮促。终焉兮斟克。卧尽兮斧斤。理命兮同得。世安彼兮非此。岂晓分兮辨惑。御庄生之达言。请承风以为则。"
    },
    {
      "title": "连句诗",
      "poem": "功遂侔昔人。保退无智力。既涉太行险。斯路信难陟。谢世基"
    }
  ],
  "郑鲜之": [
    {
      "title": "行经张子房庙诗",
      "poem": "七雄裂周纽。道尽鼎亦沦。长风晦昆溟。潜龙动泗滨。紫烟翼丹虬。灵媪悲素鳞。"
    }
  ],
  "范泰": [
    {
      "title": "经汉高庙诗",
      "poem": "啸吒英豪萃。指挥五岳分。乘彼道消势。遂廓宇宙氛。重瞳岂不伟。奋臂腾群雄。壮力拔高山。猛气烈迅风。恃勇终必挠。道胜业自隆。"
    },
    {
      "title": "鸾鸟诗",
      "poem": "昔罽宾王结罝峻卯之山。获一鸾鸟。王甚爱之。欲其鸣而不致也。乃饰以金樊。飨以珍羞。对之愈戚。三年不鸣。其夫人曰：尝闻鸟见其类而后鸣。何不县镜以映之。王从其意。鸾睹形悲鸣。哀响冲霄。一奋而绝。嗟乎。兹禽何情之深。昔钟子破琴於伯牙。匠石韬斤於郢人。盖悲妙赏之不存。慨神质於当年耳。矧乃一举而殒其身者哉。悲夫。乃为《诗》曰：神鸾栖高梧。爰翔霄汉际。轩翼飏轻风。清响中天厉。外患难预谋。高罗掩逸势。明镜悬高堂。顾影悲同契。一激九霄音。响流形已毙。"
    },
    {
      "title": "九月九日诗",
      "poem": "劲风肃林阿。鸣雁惊时候。篱菊熙寒藂。竹枝不改茂。"
    },
    {
      "title": "诗",
      "poem": "枉生竟何豫。未云倏已老。华发飘悴容。若虑栖怀抱。畴昔少年时。皆以归大造。"
    },
    {
      "title": "咏雪诗",
      "poem": "王山亘野。琼林分道。"
    },
    {
      "title": "赠袁湛谢混诗",
      "poem": "亦有后出隽。离群颇骞翥。"
    }
  ],
  "荀雍": [
    {
      "title": "临川亭诗",
      "poem": "目极依春路。披褐怀良辰。明发戒徒御。临流饯归人。"
    }
  ],
  "临川王刘义庆": [
    {
      "title": "乌夜啼",
      "poem": "笼窗一不开。乌夜啼。夜啼望郎来。"
    },
    {
      "title": "游鼍湖诗",
      "poem": "暄景转谐淑。草木目滋长。梅花覆树白。桃杏发荣光。"
    }
  ],
  "范广渊": [
    {
      "title": "征虏亭饯王少傅",
      "poem": "挂冠东门阎。归褐西唐足。结辙尘高衢。祖供悬长麓。韩卿辞辇路。疏傅知殆辱。素德烛光尘。玄轨芳前觉。孔法生"
    },
    {
      "title": "征虏亭祖王少傅",
      "poem": "昔人鉴殆辱。解绂扬归舲。真感属神虑。高兴袭天情。陆凯"
    },
    {
      "title": "赠范晔诗",
      "poem": "折花逢驿使。寄与陇头人。江南无所有。聊赠一枝春。"
    }
  ],
  "何承天": [
    {
      "title": "朱路篇",
      "poem": "朱路扬和鸾。翠盖耀金华。玄牡饰樊缨。流旌拂飞霞。雄戟辟旷途。班剑翼高车。三军且莫喧。听我奏铙歌。清鞞惊短箫。朗鼓节鸣笳。人心惟恺豫。兹音亮且和。轻风起红尘。渟澜发微波。逸韵腾天路。穨响结城阿。仁声被八表。威震振九遐。嗟嗟介胄士。勖哉念皇家。"
    },
    {
      "title": "思悲公篇",
      "poem": "思悲公。怀衮衣。东国何悲公西归。公西归。流二叔。幼主既悟偃禾复。偃禾复。圣志申。营都新邑从斯民。从斯民。德惟明。制礼作乐兴颂声。兴颂声。致嘉祥。鸣凤爰集万国康。万国康。犹弗已。握发吐餐下群士。惟我君。继伊周。亲睹盛世复何求。"
    },
    {
      "title": "雍离篇",
      "poem": "雍士多离民。荆民怀怨情。二凶不量德。构难称其兵。王人衔朝命。正辞纠不庭。上宰宣九伐。万里举长旌。楼船掩江汶。驷介飞重英。归德戒后夫。贾勇尚先鸣。逆徒既不济。愚智亦相倾。霜锋未及染。鄢郢忽已清。西川无潜鳞。北渚有奔鲸。凌威致天府。一战夷三城。江汉被美化。宇宙歌太平。惟我东郡民。曾是深推诚。"
    },
    {
      "title": "战城南篇",
      "poem": "战城南。冲黄尘。丹旌电烻鼓雷震。勍敌猛。戎马殷。横阵亘野若屯云。伏大顺。应三灵。义之所感士忘生。长剑击。繁弱鸣。飞镝炫晃乱奔星。虎骑跃。华眊旋。朱火延起腾飞烟。骁雄斩。高旗搴。长角浮叫响清天。夷群寇。殪逆徒。馀黎沾惠咏来苏。奏恺乐。归皇都。班爵献俘邦国娱。"
    },
    {
      "title": "巫山高篇",
      "poem": "巫山高。三峡峻。青壁千寻。深谷万仞。崇严冠灵林冥冥。山禽夜响。晨猿相和鸣。洪波迅澓。载折载停。凄凄商旅之客。怀苦情。在昔阳九皇纲微。李氏窃命。宣武耀灵威。蠢尔逆纵。复践乱机。王旅薄伐。传首来至京师。古之为国。惟德是贵。力战而虐民。鲜不颠坠。矧乃叛戾。伊胡能遂。咨尔巴子无放肆。"
    },
    {
      "title": "上陵者篇",
      "poem": "上陵者。相追攀。被服纤丽振绮纨。携童幼。升崇峦。南望城阙郁盘桓。王公第。通衢端。高甍华屋列朱轩。临浚谷。掇秋兰。士女悠奕映隰原。指营丘。感牛山。爽鸠既没景君叹。嗟岁聿。逝不还。志气衰沮玄鬓斑。野莽宿。坟土干。顾此累累中心酸。生必死。亦何怨。取乐今日展情欢。"
    },
    {
      "title": "将进酒",
      "poem": "将进酒。庆三朝。备繁礼。荐嘉肴。荣枯换。霜雾交。缓春带。命朋僚。车等旗。马齐镳。怀温克。乐林濠。士失志。愠情劳。思旨酒。寄游遨。败德人。甘醇醪。耽长夜。或淫妖。兴屡舞。厉哇谣。形傞傞。声号呶。首既濡。赤亦荒。性命夭。国家亡。嗟后生。节酣觞。匪酒辜。孰为殃。"
    },
    {
      "title": "君马篇",
      "poem": "君马丽且闲。扬镳腾逸姿。骏足蹑流景。高步追轻飞。冉冉六辔柔。奕奕金华晖。轻霄翼羽盖。长风靡淑旗。愿为范氏驱。雝容步中畿。岂效诡遇子。驰骋趣危机。铅陵策良驷。造父为之悲。不怨吴坂峻。但恨伯乐稀。赦彼岐山盗。实济韩原师。奈何汉魏主。纵情营所私。疲民甘藜藿。厩马患盈肥。人畜贸厥养。苍生将焉归。"
    },
    {
      "title": "芳树篇",
      "poem": "芳树生北庭。丰隆正徘徊。翠颖陵冬秀。红葩迎春开。佳人闲幽室。惠心婉以谐。兰房掩绮幌。绿草被长阶。日夕游云际。归禽命同栖。皓月盈素景。凉风拂中闺。哀弦理虚堂。要妙清且凄。啸歌流激楚。伤此硕人怀。梁尘集丹帷。微飙扬罗袿。岂怨嘉时暮。徒惜良愿乖。"
    },
    {
      "title": "有所思篇",
      "poem": "有所思。思昔人。曾闵二子善养亲。和颜色。奉昏晨。至诚烝烝通明神。邹孟轲。为齐卿。称身受禄贪荣。道不用。夕阳拥楹。三徙既谇礼义明。飞鸟集。猛兽附。功成事毕乃更娶。哀我生。遘凶旻。幼罹荼毒备艰辛。慈颜绝。见无因。长怀永思托丘坟。"
    },
    {
      "title": "雉子游原泽篇",
      "poem": "雉子游原泽。幼怀耿介心。饮啄虽勤苦。不愿栖园林。古有避世士。抗志青霄岑。浩然寄卜肆。挥棹通川阴。逍遥风尘外。散发抚鸣琴。卿相非的眄。何况於千金。功名岂不美。宠辱亦相寻。冰炭结六府。忧虞缠胸襟。当世须大度。量己不克任。三复泉流诫。自惊良已深。"
    },
    {
      "title": "上邪篇",
      "poem": "上邪下难正。众枉不可矫。音和响必清。端影所以亡。汉宣隆中兴。魏祖宁三方。譬彼针与石。效疾而称良。行苇非不厚。悠悠何讵央。琴瑟时未调。改弦当更张。矧乃治天下。此要安可忘。"
    },
    {
      "title": "临高台篇",
      "poem": "临高台。望天衢。飘然轻举陵太虚。携《列子》。超帝乡。云衣雨带乘风翔。肃龙驾。会瑶台。清晖浮景溢蓬莱。济西海。濯湖盘。伫立云岳结幽兰。驰迅风。游炎州。愿言桑梓思旧游。倾霄盖。靡电旌。降彼天途穨窈冥。辞仙族。归人群。怀忠抱义奉明君。任穷达。随所遭。何为远想令心劳。"
    },
    {
      "title": "远期篇",
      "poem": "远期千里客。肃驾候良辰。近命城郭友。具尔惟懿亲。高门启双闱。长筵列嘉宾。中唐儛六佾。三厢罗乐人。箫管激悲音。羽毛扬华文。金石响高宇。弦歌动梁尘。修标多巧捷。丸剑亦入神。迁善自雅调。成化由清均。主人垂隆庆。群士乐亡身。愿我圣明君。迩期保万春。"
    },
    {
      "title": "石流篇",
      "poem": "石上流水。湔湔其波。发源幽岫。永归长河。瞻彼逝者。负月其偕。子在川上。惟以增怀。嗟我殷忧。载劳寤寐。遘此百罹。有志不遂。行年倏忽。长勤是婴。永言没世。悼兹无成。幸遇开泰。沐浴嘉运。绥带安寝。亦又何愠。古之为仁。自求诸己。虚情遥慕。终於徒已。何承嘉"
    },
    {
      "title": "雪诗",
      "poem": "飘飘乘虚。纷纶随风。"
    }
  ],
  "丘渊之": [
    {
      "title": "赠记室羊徽其属疾在外诗",
      "poem": "趣以冥感。契以情运。譬彼金兰。坚芳互训。郢夫寝斤。濠津阙问。孰是超赏。非尔殆蕰。婉晚闲暑。契阔二方。连镳朔野。齐棹江湘。冬均其温。夏共其凉。岂伊多露。情深践霜。神武遐涤。大衢方挥。屠耒晏业。介焉靡违。闲菀敝径。弦湛徽。欣彼二仲。与子俱归。愿言无必。欣慨屡造。尔疾既缨。余忧用老。搔首匪勤。寔缠中抱。言念佳人。只增心搅。天道虽缅。福善可期。今唯吾子。久应在兹。乘理载遂。冲衿自怡。三折既履。五德宜思。予业弗高。屡羁尘役。勉彼俭勤。忝此坟籍。识以荣期。颜以厚积。庶凭纳污。伫规三益。"
    }
  ],
  "荀昶": [
    {
      "title": "拟相逢狭路间",
      "poem": "朝发邯郸邑。暮宿井陉间。井陉一何狭。车马不得旋。邂逅相逢值。崎岖交一言。一言不容多。伏轼问君家。君家诚易知。易知复易博。南面平原居。北趣相如阁。飞楼临名都。通门枕华郭。入门无所见。但见双栖鹤。栖鹤数十双。鸳鸯九相追。大兄珥金珰。中兄振缨緌。伏腊一来归。邻里生光辉。小弟无所为。斗鸡东陌逵。大妇织纨绮。中妇缝罗衣。小妇无所作。挟瑟弄音徽。丈人且却坐。梁尘将欲飞。"
    },
    {
      "title": "拟青青河边草",
      "poem": "荧荧山上火。苕苕隔陇左。陇左不可至。精爽通寤寐。寤寐衾裯同。忽觉在他邦。他邦各异邑。相逐不相及。迷墟在望烟。木落知冰坚。升朝各自进。谁肯相攀牵。客从北方来。贻我端弋绨。命仆开弋绨。中有隐起圭。长跪读隐圭。词苦声亦凄。上言各努力。下言长相怀。"
    }
  ],
  "何偃": [
    {
      "title": "冉冉孤生竹",
      "poem": "流萍依清源。孤鸟宿深沚。荫干相经萦。风波能终始。草生有日月。婚年行及纪。思欲侍衣裳。关山分万里。徒作春夏期。空望良人轨。芳色宿昔事。谁见过时美。凉鸟临秋竟。欢愿亦云已。岂意倚君恩。坐守零落耳。"
    }
  ],
  "颜峻": [
    {
      "title": "皇后庙登歌",
      "poem": "载我圣文。奄有四海。外刑家邦。内贻女则。"
    },
    {
      "title": "七庙迎神辞",
      "poem": "敬恭明祀。孝道感通。合乐维和。展礼有容。六舞肃列。九变成终。神之来思。享兹洁衷。灵之往矣。绥我家邦。"
    },
    {
      "title": "淫思古意诗",
      "poem": "春风飞远方。纪转流思堂。贞节寄君子。穷闺妾所藏。裁书露微疑。千里问新知。君行过三稔。故心久当移。"
    },
    {
      "title": "捣衣诗",
      "poem": "逶迤失荣荄。旅燕又穴飞。"
    }
  ],
  "江智渊": [
    {
      "title": "宣贵妃挽歌",
      "poem": "袿襚来尘寂。筵俎竟虚存。云松方霭露。风草已声原。"
    }
  ],
  "庾徽之": [
    {
      "title": "昭君辞",
      "poem": "联雪隐天山。崩风荡河澳。朔障裂寒笳。冰原嘶代。"
    }
  ],
  "颜师伯": [
    {
      "title": "自君之出矣",
      "poem": "自君之出矣。芳帷低不举。思君如回雪。流乱无端绪。"
    }
  ],
  "沈庆之": [
    {
      "title": "侍宴诗",
      "poem": "微生遇多幸。得逢时运昌。朽老筋力尽。徒步还南冈。辞荣此圣世。何愧张子房。"
    }
  ],
  "江夏王刘义恭": [
    {
      "title": "游子移",
      "poem": "三河游荡子。丽颜迈荆宝。携持玉柱筝。怀挟忘忧草。绸缪甘泉中。驰逐邯郸道。春服候时制。秋纨迎凉造。珍魄晖素腕。玉迹满襟抱。常叹乐日晏。恒悲欢不早。挥吹传旧美。趋谣尽新好。仲尼为辍餐。秦王足倾倒。"
    },
    {
      "title": "自君之出矣",
      "poem": "出自君之出矣。笥锦废不开。思君如清风。晓夜常徘徊。"
    },
    {
      "title": "登景阳楼诗",
      "poem": "丹墀设金屏。瑶榭陈王床。温宫冬开燠。清殿夏含霜。弱蕊布遐馥。轻叶振远芳。弥望少无际。肆睇周华疆。象阙对驰道。飞廉瞩方塘。邸寺送晖曜。槐柳自成行。通川溢轻舻。长街盈方箱。顾此爝火微。胡颜厕天光。"
    },
    {
      "title": "彭城戏马台集诗",
      "poem": "骋骛辞南京。弭节憩东楚。懿蕃重遐望。兴言集僚侣。于役未云淹。时迁变溽暑。眷恋江水流。回首独延伫。"
    },
    {
      "title": "温泉诗",
      "poem": "秦都壮温谷。汉京丽汤泉。炎德潜远液。暄波起兹源。"
    },
    {
      "title": "拟古诗",
      "poem": "束甲辞京洛。负戈事乌孙。后军济太河。筑垒黎阳屯。旦闻羽檄飞。夕见边驿奔。"
    },
    {
      "title": "丹徒宫集诗",
      "poem": "昭化景俗。玄教凝神。"
    },
    {
      "title": "夜雪诗",
      "poem": "云闭星月。飞琼集庭。"
    },
    {
      "title": "拟陆士衡诗",
      "poem": "绿柳蔚通衢。青槐荫修埛。"
    },
    {
      "title": "诗",
      "poem": "大明总神武。乘时以御天。金牒封梁甫。玉简禅岱山。"
    },
    {
      "title": "诗",
      "poem": "飞流界桂道。深林昌兰术。"
    },
    {
      "title": "诗",
      "poem": "垂贲华林园。柿味滋殊绝。"
    }
  ],
  "王素": [
    {
      "title": "学阮步兵体诗",
      "poem": "沈情发遐虑。纡郁怀所思。仿佛闻箫管。鸣凤接嬴姬。联绵共云翼。燕婉相携持。寄言芳华士。宠利不常期。泾渭分清浊。视彼谷风诗。"
    }
  ],
  "徐爰": [
    {
      "title": "华林北涧诗",
      "poem": "总长潭兮括远源。下沈留兮起轻泉。回溪浚兮曲沼阻。冲波激兮濑浅浅。贯九谷兮积灵芝。飞清寿兮洁澄连。"
    },
    {
      "title": "咏牛女诗",
      "poem": "结彩彪天路。颓芳菲灵台。"
    }
  ],
  "袁粲": [
    {
      "title": "五言诗",
      "poem": "访迹虽中宇。循寄乃沧洲。"
    }
  ],
  "刘俣": [
    {
      "title": "诗",
      "poem": "城上草。植根非不高。所恨风霜早。"
    }
  ],
  "袁伯文": [
    {
      "title": "楚妃叹",
      "poem": "玉墀滴凄露。罗幌已依霜。逢春每先绝。争秋欲几芳。"
    },
    {
      "title": "述山贫诗",
      "poem": "佣涤倦闾闬。耕牧惫松丘。制荷依露壑。搴若逗霜洲。鬓垂惊年素。肤耗盈带忧。幸有深栖性。幽山可以留。"
    }
  ],
  "湛茂之": [
    {
      "title": "历山草堂应教",
      "poem": "闭户守玄漠。无复车马迹。衰废归丘樊。岁寒见松柏。身惭睢阳老。名忝梁园客。习隐非朝市。追常在山泽。离离插天树。磊磊间云石。持此怡一生。伤哉驹度隙。"
    }
  ],
  "贺道庆": [
    {
      "title": "离合诗",
      "poem": "促席宴间夜。足欢不觉疲。咏歌无馀愿。永言终在斯。"
    }
  ],
  "王歆之": [
    {
      "title": "效孙皓尔汝歌",
      "poem": "昔为汝作臣。今与汝比肩。既不劝汝酒。亦不愿汝年。萧璟"
    },
    {
      "title": "贫士诗",
      "poem": "四时迭来往。苦辛随事迫。三冬泣牛衣。五月披裘客。迟迟春日永。忧来安所适。季秋授衣节。荷裳竟不易。班超弃笔砚。娄敬脱挽轭。虽云丈夫志。终涉自媒迹。贤哉颜氏子。饮水常怡怿。张公庭"
    },
    {
      "title": "春游诗",
      "poem": "勾芒御春正。衡纪运玉琼。明庶起祥春。和气翕来征。庆云荫八极。甘寸润四垌。昊天降灵泽。朝日耀华精。嘉苗布原野。百卉敷时荣。鸠鹊与鹂黄。间关相和鸣。菉萍覆灵沼。香花扬芳馨。春游诚可乐。感此曰日倾。休否有终极。落叶思本茎。临川悲游者。节变动中情。渔父"
    },
    {
      "title": "答孙缅歌",
      "poem": "竹竿籊々。河水浟々悠悠。相忘为乐。贪饵吞钩。非夷非惠。聊以忘忧。"
    }
  ],
  "宋明帝刘彧": [

    {
      "title": "宣德凯容乐",
      "poem": "天枢凝耀。地纽俪辉。联光腾世。炳庆翔机。薰蔼中宇。景躔上微。玉颂镂德。金龠传徽。"
    }
  ],
  "殷淡":[
    {
      "title": "嘉胙乐",
      "poem": "礼荐洽。福时昌。皇圣膺嘉祐。帝业凝休祥。居极乘景运。宅德瑞中王。澄明临四表。精华延八乡。洞海周声惠。彻宇丽乾光。灵庆缠世祉。鸿烈永无疆。"
    },
    {
      "title": "昭夏乐",
      "poem": "大孝备。盛礼丰。神安留。嘉乐充。旋驾耸。泛青穹。延八虚。辟四空。蔼流景。肃行风。昭融教。缉风度。恋皇灵。结深慕。解羽县。辍华树。背璇除。端玉辂。流汪濊。庆国步。"
    },
    {
      "title": "休成乐",
      "poem": "酾醴具登。嘉俎咸荐。飨洽诚陈。礼周乐遍。祝辞罢裸。序容辍县。跸动端庭。銮回严殿。神仪驻景。华汉亭虚。八灵案卫。三祗解途。翠盖耀澄。罼奕凝宸。玉镳息节。金辂怀音。式诚达孝。底心肃感。追凭皇鉴。思承渊范。神锡懋祉。四纬昭明。仰福帝徽。俯齐庶生。"
    }
  ],
  "王韶之": [
    {
      "title": "赠潘综吴逵举孝廉诗",
      "poem": "东宝惟金。南木有乔。发辉曾崖。竦干重霄。美哉兹土。世载英髦。育翮幽林。养音九皋。唐后明敭。汉宗蒲轮。我皇降鉴。思乐怀人。群臣竞荐。旧章惟新。余亦奚贡。曰义与仁。仁义伊在。惟吴惟潘。心积纯孝。事著艰难。投死如归。淑问若兰。吴实履仁。心力偕单。固此苦节。易彼岁寒。霜寻虽厚。松柏丸丸。人亦有言。无善不彰。二子徽猷。弥久弥芳。拔丛出类。景行朝阳。谁谓道遐。弘之则光。咨尔庶士。无然怠荒。江革奉挚。庆禄是荷。姜诗入贡。汉朝咨嗟。勖哉行人。敬尔休嘉。俾是下国。炤辉京华。伊余朽骀。窃服惧盗。无能礼乐。岂暇声教。顺彼康夷。懿德是好。聊缀所怀。以赠二孝。"
    },
    {
      "title": "咏雪离合诗",
      "poem": "霰先集兮雪乃零。散辉素兮被檐庭。曲室寒兮朔风厉。州陆涸兮群籁鸣。"
    },
    {
      "title": "肆夏乐歌",
      "poem": "於铄我皇。体仁包元。齐明日月。比量乾坤。陶甄百王。稽则黄轩。訏谟定命。辰告四蕃。将将蕃后。翼翼群僚。盛服待晨。明发来朝。飨以八珍。乐发九韶。仰祗天颜。厥猷孔昭。法章既设。初筵长舒。济济列辟。端委皇除。饮和无盈。威仪有馀。温恭在位。敬终如初。九功既歌。六代惟时。被德在乐。宣道以诗。穆矣大和。品物咸熙。庆积自远。告成在兹。"
    },
    {
      "title": "大会行礼歌",
      "poem": "大哉皇宋。长发其祥。纂系在汉。统源伊唐。德之克明。休有烈光。配天作极。辰居四方。皇矣我后。圣德通灵。有命自天。诞受休祯。龙飞紫极。造我宋京。光宅宇宙。赫赫明明。"
    },
    {
      "title": "王公上寿歌",
      "poem": "献寿爵。庆圣皇。灵祚穷二仪。休明等三光。"
    },
    {
      "title": "殿前登歌",
      "poem": "明明大宋。缉熙皇道。则天垂化。光定天保。天保既定。肆觐万方。礼繁乐富。穆穆皇皇。沔彼流水。朝宗天池。洋洋贡职。抑抑威仪。既习威仪。亦闲礼容。一人有则。作孚万邦。烝哉我皇。固天诞圣。履端惟始。对越休庆。如天斯久。如日斯盛。介兹景福。永固骏命。"
    },
    {
      "title": "食举歌",
      "poem": "晨羲载曜。万物咸睹。嘉庆三朝。礼乐备举。元正肇始。典章晖明。万方毕来贺。华裔充皇庭。多士盈九位。俯仰观玉声。恂恂俯仰。载烂其辉。鼓钟震天区。礼容塞皇闱。思乐穷休庆。福履同所归。五玉既献。三帛是荐。尔公尔侯。鸣玉华殿。皇皇圣后。降礼南面。元首纳嘉礼。万邦同欢愿。休哉。君臣嘉燕。建五旗。列四县。乐有文。礼无倦。融皇风。穷一变。体至和。感阴阳。德无不柔。繁休祥。瑞徽璧。应嘉钟。舞灵凤。跃潜龙。景星见。甘露坠。木连理。禾同穗。玄化洽。仁泽敷。极祯瑞。穷灵符。怀荒裔。绥齐民。荷天佑。靡不宾。靡不宾。长世弘盛。昭明有融。繁嘉庆。繁嘉庆。熙帝载。合气咸和。苍生欣戴。三灵协瑞。惟新皇代。王道四达。流仁布德。穷理咏乾元。垂训顺帝则。灵化侔四时。幽诚通玄默。德泽被八弦。乾宁轨万国。皇猷缉。咸熙泰。礼仪焕帝庭。要荒服遐外。被发袭缨冕。左衽回衿带。天覆地载。流泽汪濊。声教布护。德光大。开元辰。毕来王。奉贡职。朝后皇。鸣珩佩。观典章。乐王度。悦徽芳。陶盛化。游太康。丕照明。永克昌。惟永初。德丕显。齐七政。敷五典。彝伦序。洪化阐。王泽流。太平始。树声教。明皇纪。和灵只。恭明祀。衍景祚。膺嘉祉。礼有容。乐有仪。金石陈。干羽施。迈武护。均咸池。歌南风。舞德称。文武焕。颂声兴。王道纯。德弥淑。宁八表。康九服。道礼让。移风俗。移风俗。永克融。歌盛美。造成功。咏徽烈。邈无穷。"
    },
    {
      "title": "上邪曲",
      "poem": "大竭夜乌自云何来堂吾来声乌奚姑悟姑尊卢圣子黄尊来餭清婴乌白日为随来郭吾微令吾应龙夜乌由道何来直子为乌奚如悟姑尊卢鸡子听乌虎行为来明吾微令吾诗则夜乌道禄何来黑洛道乌奚悟如尊尔尊卢起黄华乌伯辽为国日忠雨令吾伯辽夜乌若国何来日忠雨乌奚如悟姑尊卢面道康尊箓龙永乌赫赫福祚夜音微令吾"
    },
    {
      "title": "晚芝曲",
      "poem": "几令吾几令诸韩乱发正令吾几令吾诸韩从听心令吾若里洛何来韩微令吾尊卢忌卢文卢子路子路为路鸡如文卢炯乌诸祚微令吾几令诸韩或公随令吾几令吾几诸或言随令吾黑洛何来诸韩微令吾尊卢安成随来免路路子为吾路奚如文卢炯乌诸祚微令吾几令吾几诸或言随令吾几令吾诸或言几苦黑洛何来诸韩微令吾尊卢公汫随来免路子子路子为路奚姑文卢炯乌诸祚微令吾"
    },
    {
      "title": "艾如张曲",
      "poem": "几令吾呼历舍居执来随咄武子邪令乌衔鍼相风其右其右几令吾呼群议破葫执来随吾咄武子邪令乌令乌今入海相风及后几令吾呼无公赫吾执来随吾咄武子邪令乌无公赫吾婮立诸布始布"
    },
    {
      "title": "前舞歌",
      "poem": "於赫景明。天监是临。乐来伊阳。礼作惟阴。歌自德富。舞由功深。庭列宫县。陛罗瑟琴。翿龠繁会。笙磬谐音。箫韶虽古。九成在今。导志和声。德音孔宣。光我帝基。协灵配乾。仪刑六合。化穆自然。如彼云汉。为章于天。熙熙万类。陶和当年。击辕中韶。永世弗骞。"
    },
    {
      "title": "后舞歌",
      "poem": "假乐圣后。寔天诞德。积美自中。玉猷四塞。龙飞在天。仪刑万国。钦明惟神。临朝渊默。不言之化。品物咸德。告成于天。铭勋是勒。翼翼厥猷。亹亹其仁。顺命创制。因定和神。海外有截。九围无尘。冕旒司契。垂拱临民。乃舞大豫。钦若天人。纯嘏孔休。万载弥新。"
    }
  ],
  "明帝":[
    {
      "title": "皇业颂",
      "poem": "皇业沿德建。帝运资勋融。胤唐重盛轨。胄楚载休风。尧帝兆深祥。元王衍遐庆。积善传上业。祚福启英圣。衰数随金禄。登历昌命。维宋垂光烈。世美流舞咏。"
    },
    {
      "title": "圣祖颂",
      "poem": "圣祖惟高德。积勋代晋历。永建享鸿基。万古盛音册。睿文缵宸驭。广运崇帝声。衍德被仁祉。留化洽民灵。孝建缔孝业。允协天人谋。宇内齐政轨。宙表烛威流。钟管腾列圣。彝铭贲重猷。"
    },
    {
      "title": "通国风",
      "poem": "明帝开宝业。资贤昌。谟明盛。弼谐光。烈武惟略。景王勋。南康华容。变政文。猛绩爰者。有左军。三王到氏。文武赞。丞相作辅。属伊旦。沈柳宗侯。皆殄乱。泰始开运。超百王。司徒骠骑。勋德康。江安谟效。殷诚彰。刘沈承规。功名扬。庆归我后。祚无疆。"
    },
    {
      "title": "天符颂",
      "poem": "天符革运。世诞英皇。在馆神炫。既壮龙骧。六钟集表。四纬骈光。於穆配天。永休厥祥。"
    },
    {
      "title": "明德颂",
      "poem": "明德孚教。幽苻丽纪。山鼎见奇。醴液涵祉。鹓雏耀仪。驺虞游趾。福延亿祚。庆流万祀。"
    },
    {
      "title": "帝图颂",
      "poem": "帝图凝远。瑞美昭宣。济流月镜。鹿毳霜鲜。甘露降和。花雪表年。孝德载衍。芳风永传。"
    },
      {
      "title": "明君大雅",
      "poem": "虞和明君应乾数。扰乱绍颓基。民庆来苏日。国颂薰风诗。天步或暂艰。列蕃扇迷慝。庙胜敷九代。神谟洞七德。文教洗昏俗。武谊清祲埏。英勋冠帝则。万寿永齐天。"
    },
    
    {
      "title": "龙跃大雅",
      "poem": "龙跃戎府。玉耀蕃宫。岁淹豫野。玺属嫔中。江波澈映。石柏开文。观毓花蕊。楼凝景云。白乌三获。甘液再呈。嘉穟表沃。连理协成。德充动物。道积通神。宋业允大。灵瑞方臻。"
    },
    {
      "title": "淮祥风",
      "poem": "淮祥应。贤彦生。翼赞中兴致太平。"
    },
    {
      "title": "宋世大雅",
      "poem": "虞龢宋世宁。在泰始。醉酒欢。饱德喜。万国朝。上寿酒。帝同天。惟长久。"
    },
    {
      "title": "治兵大雅",
      "poem": "明帝王命治兵。有征无战。巾拂以净。丑类革面。玉仪振旅。载戢在辰。中虚巾拂。四表静尘。"
    },
    {
      "title": "白纻篇大雅",
      "poem": "在心曰志发言诗。声成于文被管丝。手舞足蹈欣泰时。移风易俗王化基。琴角挥韵白云舒。箫韶协音神凤来。拊击和节咏在初。章曲乍毕情有馀。文同轨一道德行。国靖民和礼乐成。四县庭响美勋英。八列陛唱贵人声。舞饰丽华乐容工。罗裳映日袂随风。金翠列辉蕙麝丰。淑姿秀体允帝衷。"
    },
    {
      "title": "宋凤凰衔书伎辞",
      "poem": "大宋兴隆膺灵符。凤鸟感和衔素书。嘉乐之美通玄虚。惟新济济迈唐虞。巍巍荡荡道有馀。"
    },
    {
      "title": "白纻舞歌诗",
      "poem": "高举两手白鹄翔。轻躯徐起何洋洋。凝停善睐容仪光。宛若龙转乍低昂。随世而变诚无方。如推若引留且行。宋世方昌乐未央。舞以尽神安可忘。爱之遗谁赠佳人。质如轻云色如银。袍以光躯巾拂尘。制以为袍馀作巾。四座欢乐胡可陈。清歌徐舞降只神。"
    }
  ],
  "夏侯冲":[
    {
      "title": "答潘岳诗",
      "poem": "相思限清防。企伫谁与言。"
    }
  ],
  "鬼神":[
      {
      "title": "青溪小姑歌二首",
      "poem": "日暮风吹。叶落依枝。丹心寸意。愁君未知。歌阕夜已久。繁霜侵晓幕。何意空相守。坐待繁霜落。"
    },
    {
      "title": "郭长生吹笛歌",
      "poem": "闲夜寂已清。长笛亮且鸣。若欲知我者。姓郭名长生。"
    },
    {
      "title": "聂包鬼歌",
      "poem": "花盈盈。正间行。当归不闻死复生。"
    },
    {
      "title": "陵欣歌",
      "poem": "生时世上人。死作狱中鬼。不得还坟墓。灰没有馀罪。"
    },
    {
      "title": "鬼谣歌",
      "poem": "死树今更青。吴平寻当归。适闻杀此树。已复有光辉。"
    },
    {
      "title": "鬼歌",
      "poem": "坐侬孔雀楼。遥闻凤凰鼓。下我邹头山。仿佛见梁鲁。"
    },
    {
      "title": "犬妖歌",
      "poem": "言我不能歌。听我歌梅花。今年故复可。柰汝明年何。"
    },
    {
      "title": "鹤吟",
      "poem": "畴昔聆好音。日月心延伫。如何遇良人。中怀邈无绪。"
    }
  ],
  "齐武帝萧赜": [
    {
      "title": "估客乐",
      "poem": "昔经樊邓役。阻潮梅根渚。感忆追往事。意满辞不叙。"
    }
  ],
  "王延": [
    {
      "title": "别萧谘议诗",
      "poem": "霏云承永夜。皓烛骛离轩。执酒怆谁与。举袖默无言。忍兹君为别。如此岁方暄。年深北岫时。鸟思南国园。江上愁别日。阶下树芳荪。"
    }
  ],
  "王僧佑": [
    {
      "title": "赠王俭诗",
      "poem": "汝家在市门。我家在南郭。汝家饶宾侣。我家多鸟雀。"
    }
  ],
  "文惠太子萧长懋": [
    {
      "title": "拟古诗",
      "poem": "磊磊落落玉山崩。"
    }
  ],
  "顾欢": [
    {
      "title": "临终诗",
      "poem": "五途无恒宅。三清有常舍。精气因天行。游魂随物化。鹏鹍适大海。蜩鸠之桑柘。达生任去留。善死均日夜。委命安所乘。何方不可驾。翘心企前觉。融然从此谢。"
    }
  ],
  "竟陵王萧子良": [
    {
      "title": "九日侍宴诗",
      "poem": "月展风转。层台气寒。高云敛色。遥露已团。式诏司警。言戾秋峦。轻觞时荐。落英可餐。"
    },
    {
      "title": "侍皇太子释奠宴诗",
      "poem": "霜轻流日。风送夕云。雕檐结彩。绮井生文。四琏合旨。八簋舒芬。"
    },
    {
      "title": "游后园",
      "poem": "托性本禽鱼。栖情闲物外。萝径转连绵。松轩方杳蔼。丘壑每淹留。风云多赏会。"
    },
    {
      "title": "行宅诗",
      "poem": "余禀性端疏。属爱闲外。往岁羁役浙东。备历江山之美。名都胜境。极尽登临。山原石道。步步新情。回池绝涧。往往旧识。以吟以咏。聊用述心。访宇北山阿。卜居西野外。幼赏悦禽鱼。早性羡蓬艾。"
    },
    {
      "title": "登山望雷居士精舍同沈右卫过刘先生墓下作诗",
      "poem": "沛国刘子珪。学优未仕。迹迩心遐。履信体仁。古之遗德。潜舟迅景。灭赏沦辉。言念芳猷。式怀嗟述。属舍弟随郡。有示来篇。弥缜久要之情。益深宿草之叹。升望西山。率尔为答。虽因事雷生。实申悲刘子云尔。汉陵淹馆芜。晋殄洙风缺。五都声论空。三河文义绝。兴礼迈前英。谈玄逾往哲。明情日夜深。徽音岁时灭。垣井总已平。烟云从容裔。尔叹牛山悲。我悼惊川逝。"
    },
    {
      "title": "后湖放生诗",
      "poem": "释焚曾林下。解细平湖边。迅翮抟清汉。轻鳞浮紫涧。"
    }
  ],
  "随郡王萧子隆": [
    {
      "title": "经刘瓛墓下诗",
      "poem": "升堂子不谬。问道余未穷。如何辞白日。千载隔音通。山门一已绝。长夜缅难终。初松切暮鸟。新杨催晓风。榛关向芜密。泉途转销空。"
    }
  ],
  "丘巨源": [
    {
      "title": "咏七宝扇诗",
      "poem": "妙缟贵东夏。巧技出吴闉。裁状白玉璧。缝似明月轮。表里缕七宝。中衔骇鸡珍。画作景山树。图为河洛神。来延挥握玩。入与镮钏亲。生风长袖际。晞华红粉津。拂盻迎娇意。隐映含歌人。时移务忘故。节改竞存新。卷情随象簟。舒心谢锦茵。厌歇何足道。敬哉先后晨。"
    },
    {
      "title": "听邻妓诗",
      "poem": "披衽乏游术。凭轼寡文才。蓬门长自寂。虚席视生埃。贵里临倡馆。东邻歌吹台。云间娇响彻。风末艳声来。飞华瑶翠幄。扬芬金碧杯。久绝中州美。从念尸乡灰。遗情悲近世。中山安在哉。"
    }
  ],
  "王仲雄": [
    {
      "title": "懊侬曲歌",
      "poem": "赏叹负情侬。郎今果何许。君行不净心。那得恶人题。"
    }
  ],
  "徐孝嗣": [
    {
      "title": "白雪歌",
      "poem": "风闺晚翻霭。月殿夜凝明。愿君早流眄。无令春草生。"
    },
    {
      "title": "答王俭诗",
      "poem": "书帷停月。琴袖承飙。结芳幽谷。解佩明椒。去德滋永。怀德滋深。行云传想。归鸿寄音。"
    }
  ],
  "虞炎": [
    {
      "title": "玉阶怨",
      "poem": "紫藤拂花树。黄鸟度青枝。思君一叹息。苦泪应言垂。"
    },
    {
      "title": "饯谢文学离夜诗",
      "poem": "差池燕始飞。幂历草初辉。离人怅东顾。游子怆西归。清潮已驾渚。溽露复沾衣。一乖当春聚。方掩故园扉。"
    },
    {
      "title": "咏帘诗",
      "poem": "青轩明月诗。紫殿秋风日。朣胧引光辉。晻暧映容质。清露依檐垂。蛸丝当户密。褰开谁共临。掩晦得如失。"
    },
    {
      "title": "奉和竟陵王经刘巘墓下诗",
      "poem": "下帷闻昔儒。窥园信且逸。聚学丛烟郊。栖遁事环荜。戢景谢归年。税驾空悠日。庭露已沾衣。松门向萧瑟。悯悯神念周。依依惠言密。"
    }
  ],
  "王思远": [
    {
      "title": "皇太子释尊诗",
      "poem": "龙图昇曜。龟籍流芳。俗资儒从。化以学昌。葳蕤四代。昭晰三王。挥发性灵。财成教方。时陂乐沦。风凋礼失。缝掖不衣。章句岂术。蕴金孰砥。怀玉焉器。养正者睿。敷文惟懿。帝则昭天。皇图轶古。乃圣乃神。重规叠矩。霞构两庠。星陈二序。横经若林。负书被宇。国绪克隆。储晖允镜。玉粹萧芬。体元居正。温文自躬。敦悦以性。崇道让齿。业大德盛。高殿既筵。远言既宣。穷理尽奥。阐几洞玄。降情肃。盥圣荐贤。"
    }
  ],
  "王寂": [
    {
      "title": "第五兄揖到太傅竟陵王属奉诗",
      "poem": "兰馥春林。松贞秋坂。匪霜匪风。宁高宁远。玉华彼川。琛先兹巘。至德绸缪。嘉英缱绻。西周择才。东京得士。明明大齐。显允君子。芳华早照。徽声夙美。如彼招摇。不功而歭。天遥远汉。日华月丽。彦无沉隐。贤岂幽滞。如兰斯芬。如花斯蒂。臣实有恭。皇亦有憓。周旦绵邈。汉光遥缅。左右匡弼。朝夕台铉。嘉王副兹。声迈前典。谁奉神轩。匪德无践。寒林泛月。霜峰淡烟。浊樽湛澹。清调连绵。顾寻出处。中襟闵然。曷为赞仰。敢献微篇。阮彦"
    },
    {
      "title": "皇太子释奠会诗",
      "poem": "惟帝御宇。惟圣裁荃。云官眇载。凤纪遐传。於皇作后。缵武乘天。地契斯彰。震符乃宣。五帝继作。三王代新。教蔼隆周。轨灭荒秦。兴之用博。替之斯堙。敬业贻训。务于成均。蕴宝聿摅。藏信咸澈。璧日文曜。珠星泻晰。大开泮渚。爰构庠艺。越岫重梯。凭波累枻。兼明翌政。丽景承霄。玉振方辰。金声夙标。德暎姬储。芳腾夏朝。四辅陶辉。三善伊昭。睿机钦典。式夤昧旦。永言念兹。旧章载焕。习习胥斅。济济师赞。告衅舍弊。肃奠循裸。玉动璇轩。銮回璧戺。适序亲荐。登堂降齿。槐保锵仪。揆傅观止。物悟大哉。神称至矣。献礼卒虔。分除起宴。庭旅宾筵。阶陈肆县。笙镛登越。干戚浮绚。明耸八音。幽驰九变。庆逾居雒。骧疑在镐。百灵具祗。万纮同造。粤以空微。预均风草。取滥槐缨。无闻舆阜。王僧令"
    },
    {
      "title": "皇太子释奠会诗",
      "poem": "伊昔上德。体极凝贞。敷文翊典。济美基平。三坟爰畅。六顺斯明。玄风流采。邈代飞馨。洪机泻御。祯符景历。缵承圣辉。盈图蕴册。化协无疆。皇猷匪隔。海裔覃仁。沙方浃泽。帝图远泰。震储克融。识超玄览。志迈谦冲。弘仁博艺。礼让兼崇。倾衢舞。溢路歌风。询谋有徽。克晨嘉奠。礼光瑶俎。乐泛轩县。飨毕祉流。回神曲燕。庆溢欢悰。情稠恩遍。肃令警辰。祯徽曜节。庆晷逶迤。祥云炤。瑶旆烟回。金声霄撤。浃宇怀昌。含生载悦。冲心幽被。奖逯无偏。栖质琼伍。俪服华筵。微蓱托海。毳羽浮天。方陶姬化。永沐姚年。袁浮丘"
    },
    {
      "title": "皇太子释奠诗",
      "poem": "三象既区。八文斯载。靡人谁牧。匪后焉载。参差王列。回环纪代。数含兴毁。理彰彪晦。我皇广运。实惟灵德。於昭储嗣。徽光万国。曾是知微。降情敦克。陈经宪古。正讹辩感。岩岩崇殿。蔼蔼重筵。韶仪淳睟。远旨清宣。剖斥穿杂。总括凝泉。冲识知归。蒙薄攸迁。司业克终。告成奠旅。简习容章。筮辰献举。肃兹戒禁。洁此牲俎。摇金盖凤。自宫徂序。有观惟礼。亦既具来。儒巾云列。朝绂星陪。式是保训。允兼明台。比萼唐卫。烨烨光埃。冬绪御朔。气爽烟辉。彯霞旦卷。凝霜晚晞。张县瞀目。铿锵动几。翻舞屡还。绝音忘归。语远河清。记閟辰迟。薗朝游夕。浮年偶时。爵贺峻檐。蝈鸣旷坻。俯蹈盛典。仰震庸辞。"
    }
  ],
  "陆慧晓": [
    {
      "title": "游仙诗",
      "poem": "旌翻玉华晦。神转云光移。袭舄黄山下。投佩朱路歧。"
    }
  ],
  "袁彖": [
    {
      "title": "赠庾易诗",
      "poem": "白日清明。青云辽亮。昔闻巢许。今睹台尚。"
    },
    {
      "title": "游仙诗",
      "poem": "羽客宴瑶宫。旌盖乍舒设。王子洛浦来。湘娥洞庭发。长引逐清风。高歌送奔月。并驭排帝闼。连吹入天阙。万古一方春。千霜岂二发。"
    },
    {
      "title": "同前",
      "poem": "白日三重阶。黄金九层路。采烟拂紫甍。芳风摇碧树。"
    }
  ],
  "虞通之": [
    {
      "title": "赠傅昭诗",
      "poem": "英妙擅山东。才子倾洛阳。清尘谁能嗣。及尔遘遗芳。  顾〈。扬州主簿。善易。一作则心。一作测。〉"
    },
    {
      "title": "望廨前水竹诗",
      "poem": "萧萧丛竹映。澹澹平湖净。叶倒涟漪文。水漾檀栾影。相思不会面。相望空延颈。远天去浮云。长墟钭落景。幽痾与岁积。赏心随事屏。乡念一邅回。白发生俄顷。"
    }
  ],
  "刘士温":[
    {
      "title": "上湘度琵琶矶诗",
      "poem": "兹山挺异崿。孤起秀云中。陵池激楚浪。纷糺绝宛风。烟峰晦如昼。寒水清若空。颉颃鸥舞白。流乱叶飞红。"
    
    }
],
  "王秀之": [
    {
      "title": "卧疾叙意诗",
      "poem": "贞悔不少期。福极固难豫。疾药虽一途。遂以千百虑。景仄念徂龄。带缓每危曙。循躬既已兹。况复岁将暮。层冰日夜多。飞云密如雾。归鸿互断绝。宿鸟莫能去。辍我丘中琴。良由一嗟故。隐沦迹有违。宰官功未树。何用揽余情。恨恨此故路。岂言劳者歌。且曰幽人赋。江孝嗣"
    },
    {
      "title": "北戍琅邪城诗",
      "poem": "驱马一连翩。日下情不息。芳树似佳人。惆怅余何极。薄暮苦羁愁。终朝伤旅食。丈夫许人世。安得顾心臆。按剑勿复言。谁能耕与织。"
    },
    {
      "title": "离夜诗",
      "poem": "石泉行可照。兰杜向含风。离歌上春日。芳思徒以空。情遽晓云发。心在夕何终。幽琴一罢调。清醑复谁同。王常侍〈失名〉"
    },
    {
      "title": "离夜诗",
      "poem": "月没高楼晓。云起扶桑时。烛筵暧无色。行住闵相悲。当轩已凝念。况乃清江湄。怀人忽千里。谁缓鬓徂丝。"
    }
  ],
  "王晏": [
    {
      "title": "和徐孝嗣诗",
      "poem": "槐序候方调。"
    }
  ],
  "梁武帝萧衍": [
    {
      "title": "芳树",
      "poem": "绿树始摇芳。芳生非一叶。一叶度春风。芳华自相接。杂色乱参差。众花纷重叠。重叠不可思。思此谁能惬。"
    },
    {
      "title": "有所思",
      "poem": "谁言生离久。适意与君别。衣上芳犹在。握里书未灭。腰中双绮带。梦为同心结。常恐所思露。瑶华未忍折。"
    },
    {
      "title": "临高台",
      "poem": "高台半行云。望望高不极。草树无参差。山河同一色。仿佛洛阳道。道远难别识。玉阶故情人。情来共相忆。"
    },
    {
      "title": "雍台",
      "poem": "日落登雍台。佳人殊未来。绮窗莲花掩。网户琉璃开。蘴茸临紫桂。蔓延交青苔。月没光阴尽。望子独悠哉。"
    },
    {
      "title": "长安有狭邪行",
      "poem": "洛阳有曲陌。曲陌不通驿。忽遇二少童。扶辔问君宅。我宅邯郸右。易意复可知。大息组絪缊。中息佩陆离。小息尚青绮。总辔游南皮。三息俱入门。家臣拜门垂。三息俱升堂。旨酒盈千卮。三息俱入户。户内有光仪。大妇理金翠。中妇事玉触。小妇独閒暇。调笙游曲池。丈人少徘徊。凤吹方参差。"
    },
    {
      "title": "拟青青河畔草",
      "poem": "幕幕绣户丝。悠悠怀昔期。昔期久不归。乡国旷音辉。音辉空结迟。半寝觉如至。既寤了无形。与君隔平生。月以云掩光。叶以霜摧老。当途竞自容。莫肯为妾道。"
    },
    {
      "title": "拟明月照高楼",
      "poem": "圆魄当虚闼。清光流思延。延思照孤影。凄怨还自怜。台镜早生尘。匣琴又无弦。悲慕屡伤节。离忧亟华年。君如东扶景。妾似西柳烟。相去既路迥。明晦亦殊悬。愿为铜铁辔。以感长乐前。"
    },
    {
      "title": "阊阖篇",
      "poem": "西汉本佳妍。金马望甘泉。卫尉屯兵上。期门晓漏传。犹重河东赋。欲知追神仙。羽骑凌云转。阊阖带空悬。长旗扫月窟。凤迹辗星躔。但使丹砂就。能令意万年。"
    },
    {
      "title": "邯郸歌",
      "poem": "回顾灞陵上。北指邯郸道。短衣妾不伤。南山为君老。"
    },
    {
      "title": "子夜歌二首",
      "poem": "恃爱如欲进。含羞未肯前。朱口发艳歌。玉指弄娇弦。朝日照绮窗。光风动纨罗。巧笑茜两犀。美目扬双蛾。"
    },
    {
      "title": "春歌四首",
      "poem": "阶上香入怀。庭中花照眼。春心一如此。情来不可限。兰叶始满地。梅花已落枝。持此可怜意。摘以寄心知。朱日光素冰。黄花映白雪。折梅待佳人。共迎阳春月。花坞蝶双飞。柳堤鸟百舌。不见佳人来。徒劳心断绝。"
    },
    {
      "title": "夏歌四首",
      "poem": "江南莲花开。红光覆碧水。色同心复同。藕异心无异。闺中花如绣。帘上露如珠。欲知有所思。停织复歭。玉盘著朱李。金杯盛白酒。虽欲持自亲。复恐不甘口。含桃落花日。黄鸟营飞时。君住马已疲。妾去蚕欲饥。"
    },
    {
      "title": "秋歌四首",
      "poem": "绣带合欢结。锦衣连理文。怀情入夜月。含笑出朝云。七彩紫金柱。九华白玉梁。但歌云不去。含吐有馀香。吹漏未可停。弦断当更续。俱作双丝引。共奏同心曲。当信抱梁期。莫听回风音。镜中两入髻。分明无两心。"
    },
    {
      "title": "冬歌四首",
      "poem": "寒闺动黻帐。密筵重锦席。卖眼拂长袖。含笑留上客。别时鸟啼户。今晨雪满墀。过此君不返。但恐绿鬓衰。果欲结金兰。但看松柏林。经霜不堕地。岁寒无异心。一年漏将尽。万里人未归。君志固有在。妾躯乃无依。"
    },
    {
      "title": "欢闻歌二首",
      "poem": "艳艳金楼女。心如玉池莲。持底报郎恩。俱期游梵天。南有相思木。合影复同心。游女不可求。谁能息空阴。"
    },
    {
      "title": "团扇歌",
      "poem": "手中白团扇。净如秋团月。清风任动生。娇香承意发。"
    },
    {
      "title": "碧玉歌",
      "poem": "杏梁日始照。蕙席欢未极。碧玉奉金杯。绿酒助花色。"
    },
    {
      "title": "上声歌",
      "poem": "花色过桃杏。名称重金琼。名歌非下里。含笑作上声。"
    },
    {
      "title": "襄阳蹋铜蹄歌三首",
      "poem": "陌头征人去。闺中女下机。含情不能言。送别沾罗衣。草树非一香。花叶百种色。寄语故情人。知我心相忆。龙马紫金鞍。翠眊白玉羁。照耀双阙下。知是襄阳儿。"
    },
    {
      "title": "杨叛儿",
      "poem": "桃花初发红。芳草尚抽绿。南音多有会。偏重叛儿曲。"
    },
    {
      "title": "白纻辞二首",
      "poem": "朱丝玉柱罗象筵。飞琯促节舞少年。短歌流目未肯前。含笑一转私自怜。纤腰袅袅不任衣。娇怨独立特为谁。赴曲君前未忍归。上声急调中心飞。"
    },
    {
      "title": "河中之水歌",
      "poem": "河中之水向东流。洛阳女儿名莫愁。莫愁十三能织绮。十四采桑南陌头。十五嫁为卢家妇。十六生儿字阿侯。卢家兰室桂为梁。中有郁金苏合香。头上金钗十二行。足下丝履五文章。珊瑚挂镜烂生光。平头奴子擎履箱。人生富贵何所望。恨不早嫁东家王。"
    },
    {
      "title": "东飞伯劳歌",
      "poem": "东飞伯劳西飞燕。黄姑织女时相见。谁家女儿对门居。开颜发艳照里闾。南窗北牖挂明光。罗帷绮帐脂粉香。女儿年几十五六。窈窕无双颜如玉。三春已暮花从风。空留可怜谁与同。"
    },
    {
      "title": "江南弄",
      "poem": "和云。阳春路。娉婷出绮罗。众花杂色满上林。舒芳耀绿垂轻阴。连手躞蹀舞春心。舞春心。临岁腴。中人望。独踟蹰。"
    },
    {
      "title": "龙笛曲",
      "poem": "美人绵眇在云堂。雕金镂竹眠玉床。婉爱寥亮绕红梁。绕红梁。流月台。驻狂风。郁徘徊。"
    },
    {
      "title": "采莲曲",
      "poem": "游戏五湖采莲归。发花田叶芳袭衣。为君艳歌世所希。世所希。有如玉。江南弄。采莲曲。"
    },
    {
      "title": "凤笙曲",
      "poem": "绿耀克碧凋琯笙。朱唇玉指学凤鸣。流速参差飞且停。飞且停。在凤楼。弄娇响。间清讴。"
    },
    {
      "title": "采菱曲",
      "poem": "江南稚女珠腕绳。金翠摇首红颜兴。桂棹容与歌采菱。歌采菱。心未怡。翳罗袖。望所思。"
    },
    {
      "title": "游女曲",
      "poem": "氛氲兰麝体芳滑。容色玉耀眉如月。珠佩婐戏金阙。戏金阙。游紫庭。舞飞阁。歌长生。"
    },
    {
      "title": "朝云曲",
      "poem": "张乐阳台歌上谒。如寝如兴芳晻暧。容光既艳复还没。复还没。望不来。巫山高。心徘徊。"
    },
    {
      "title": "凤台曲",
      "poem": "凤台上。两悠悠。云之际。神光朝天极。华盖遏延州。羽衣昱耀。春吹去复留。"
    },
    {
      "title": "桐柏曲",
      "poem": "桐柏真。昇帝宾。戏伊谷。游洛滨。参差列凤管。容与起梁尘。望不可至。徘徊谢时人。"
    },
    {
      "title": "方丈曲",
      "poem": "方丈上。崚层云。挹八玉。御三云。金书发幽会。碧简吐玄门。至道虚凝。冥然共所遵。"
    },
    {
      "title": "方诸曲",
      "poem": "方诸上。上云人。业守仁。摐金集瑶池。步光礼玉晨。霞盖容长肃。清虚伍列真。"
    },
    {
      "title": "玉龟曲",
      "poem": "玉龟山。真长仙。九光曜。五云生。交带要分影。大华冠晨缨。耇如玄罗。出入游太清。"
    },
    {
      "title": "金丹曲",
      "poem": "紫霜耀。绛雪飞。追以还。转复飞。九真道方微。千年不传。一传裔云衣。"
    },
    {
      "title": "金陵曲",
      "poem": "句曲仙。长乐游。洞天巡。会迹六门。揖玉板。登金门。凤泉回肆。鹭羽降寻云。鹭羽一流。芳芬郁氛氲。"
    },
    {
      "title": "赠逸民诗",
      "poem": "任重悠悠。生涯浩浩。善难拔茅。恶易蔓草。逆思药石。愻求非道。珠岂朝珍。璧宁国宝。想贤若焚。忧人如捣。我闻在昔。有古天子。虞华骈圣。周昌多士。缉熙朝野。体邦经始。惟河出图。唯岳降神。是代皆有。何代无人。怀宝迷邦。高尚隐沦。价待哲后。见须明君。伊予不聪。故阙斯闻。目因见生。才为时育。何为山阿。何为空谷。声殊雊雉。响异呦鹿。岂须托梦。宁俟延卜。想象屠钓。踟蹰板筑。仁者博爱。大士兼抚。慈均春阳。泽若时雨。心忘分别。情无去取。等皆长养。同加妪煦。譬流趋海。如子归父。顾探怀抱。非为富贵。代既同人。时亦皆醉。六合岳崩。九州海沸。事须经纶。属当连师。投袂剑起。澄清泾渭。念我栖迟。安步任心。夏兴石泉。春游香林。欢逾丝竹。乐过瑟琴。无疑无难。谁诃谁禁。百非不起。万累俱沈。思怀友朋。远至欢适。躬开二敬。径延三益。缱绻故旧。绸缪宿昔。善言无违。相视莫逆。情如断金。义若投石。仲节犹嫩。春色始娇。湛露未晞。轻云已消。绿竹猗猗。红桃夭夭。香气四起。英蕊六摇。蜂开采花。雀戏新条。风光绿野。日照青丘。孺鸟初飞。新泉始流。乘舆携手。连步同游。采芳中阿。折华道周。任情止息。随意去留。如垄生木。木有异心。如林鸣鸟。鸟有殊音。如江游鱼。鱼有浮沉。岩岩山高。湛湛水深。事迹易见。理相难寻。晨朝已失。桑榆复过。漏有去箭。流无还波。切念不减。疑虑益多。季俗易骄。危心少和。我之忧矣。用是作歌。"
    },
    {
      "title": "直石头诗",
      "poem": "率土皆王士。安知全高尚。东垄弃黍稷。西游入卿相。属逢利建始。投分参末将。尺寸功未施。河山赏已谅。摄官因时暇。曳裾聊起望。郁盘地势远。参差百雉壮。翠壁绛霄际。丹楼青霞上。夕池出濠渚。朝云生叠嶂。笼鸟易为恩。屠羊无饰让。泰阶端且平。海水本无浪。小臣何日归。顿辔从閒放。"
    },
    {
      "title": "答任殿中宗记室王中书别诗",
      "poem": "问我去何节。光风正悠悠。兰华时未晏。举袂徒离忧。缓客承别酒。鸣琴和好仇。清宵一已曙。藐尔泛长洲。眷言无歇绪。深情附还流。"
    },
    {
      "title": "宴诗",
      "poem": "止杀心自详。胜残道未遍。四主渐怀音。九夷稍革面。世治非去兵。国安岂忘战。钓台闻史籍。岐阳书记传。"
    },
    {
      "title": "首夏泛天池诗",
      "poem": "薄游朱明节。泛漾天渊池。舟楫互容与。藻苹相推移。碧沚红菡萏。白沙青涟漪。新波拂旧石。残花落故枝。《类聚》作池。叶软风易出。草密路难披。"
    },
    {
      "title": "登北顾楼诗",
      "poem": "歇驾止行警。回舆暂游识。清道巡丘壑。缓步肆登陟。雁行上差池。羊肠转相逼。历览穷天步。矖瞩尽地域。南城连地险。北顾临水侧。深潭下无底。高岸长不测。旧屿石苦构。新洲花如织。"
    },
    {
      "title": "天安寺疏圃堂诗",
      "poem": "乘和荡犹豫。此焉聊止息。连山去无限。长洲望不极。参差照光彩。左右皆春色。晻暧瞩游丝。出没看飞翼。其乐信难忘。翛然宁有饰。"
    },
    {
      "title": "藉田诗",
      "poem": "寅宾始出日。律中方星鸟。千亩土膏紫。万顷陂色缥。严驾伫霞昕。浥露逗光晓。启行天犹暗。伐鼓地未悄。苍龙发蟠蜿。青旆引窈窕。仁化洽骇虫。德令禁胎夭。耕籍乘月映。遗滞指秋杪。年丰廉让多。岁薄礼节少。公卿秉耒耜。庶甿荷鉏耰。一人惭百王。三推先亿兆。"
    },
    {
      "title": "撰孔子正言竟述怀诗",
      "poem": "志学耻传习。弱冠阙师友。爱悦夫子道。正言思善诱。删次起实沈。杀青在建酉。孤陋乏多闻。独学少击叩。仲冬寒气严。霜风折细柳。白水凝涧谿。黄落散堆阜。康哉信股肱。惟圣归元首。独欢予一人。端然无四友。"
    },
    {
      "title": "游仙诗",
      "poem": "水华究灵奥。阳精测神秘。具闻上仙诀。留丹未肯饵。潜名游柱史。隐迹居郎位。委曲凤台日。分明柏寝事。萧史暂徘徊。待我升龙辔。"
    },
    {
      "title": "游钟山大爱敬寺诗",
      "poem": "曰予受尘缚。未得留盖缠。三有同永夜。六道等长眠。才性乏方便。智力非善权。生住无停相。刹那即徂迁。叹逝此悠稔。交臂乃奢年。从流既难反。弱本集丧谓不然。二苦常追随。三毒自烧然。贪痴养忧畏。热恼坐焦煎。道心理归终。信首故宜先。驾言追善友。回舆寻胜缘。面势周大地。萦带极长川。棱层叠嶂远。迤逦隥道悬。朝日照花林。光风起香山。飞鸟发差池。出云去连绵。落英分绮色。坠露散珠圆。当道兰靡。临阶竹便娟。幽谷乡嘤嘤。石濑鸣溅溅。萝短未中揽。葛嫩不任牵。攀缘傍玉涧。褰陟度金泉。长途弘翠微。香楼间紫烟。慧居超七净。梵住逾本集作喻。八禅。始得展身敬。方乃遂心虔。菩提圣种子。十力良福田。正趣果上果。归依天中天。一道长死生。有无离二边。何待空同右。岂羡汾阳前。以我初觉意。贻尔后来贤。"
    },
    {
      "title": "和太子忏悔诗",
      "poem": "玉泉漏向尽。金门光未成。缭绕闻天乐。周流扬梵声。兰汤浴身垢。忏悔净心灵。蒌草获再鲜。落花蒙重荣。"
    },
    {
      "title": "幻诗",
      "poem": "挥霍变三有。恍惚随六尘。兰园种五果。雕案出八珍。对见不可信。熟视事非真。空生四岳想。从劳七识神。著幻是幻者。知幻非幻人。"
    },
    {
      "title": "如炎诗",
      "poem": "乱念瞩长原。例见望遥。逶迤似江汉。泛滥若沧溟。金波扬素沫。银浪翻绿萍。远思如可取。近至了无形。热缘热惚逼。渴爱渴心生。"
    },
    {
      "title": "灵空诗",
      "poem": "物情异所异。世心同所同。状如薪遇火。亦似草行风。迷惑三界里。颠倒六趣中。五爱性洞远。十相法灵冲。皆从妄所妄。无非空对空。"
    },
    {
      "title": "乾闼婆诗",
      "poem": "灵海自己极。沧流去无边。蜃蛤生异气。闼婆郁中天。青城接丹霄。金楼带紫烟。皆从望见起。非是物理然。因彼凡俗喻。此中玄又玄。"
    },
    {
      "title": "梦诗",
      "poem": "甘寝随四坐。盖睡依五众。违从竞分诤。美恶相戏弄。出家为上首。入仕作梁栋。色已非真实。闻见皆灵洞。长眼出长夜。大觉和大梦。"
    },
    {
      "title": "代苏属国妇诗",
      "poem": "良有与我期。不谓当过时。秋风忽送节。白露凝前基。怆怆独凉枕。搔搔孤月帷。忽听西北雁。似从寒海湄。果衔万里书。中有生离辞。惟言长别矣。不复道相思。胡羊久剽夺。汉节故支持。帛上看未终。脸下泪如丝。空怀之死誓。远劳同穴诗。"
    },
    {
      "title": "古意诗二首",
      "poem": "飞鸟起离离。惊散忽差池。嗷嘈绕树木。翩翩集寒枝。既悲征役久。偏伤垅上儿。寄言闺中妾。此心讵能知。不见松萝上。页落根不移。当春有一草。绿花复垂枝。云是忘忧物。生在北堂陲。飞飞双蛱蝶。低低两差池。差池低复起。此芳性不移。飞蝶双复只。此心人莫知。"
    },
    {
      "title": "捣衣诗",
      "poem": "驾言易水北。送别河之阳。沈思惨行镳。结梦在空床。既寤丹绿谬。始知纨素伤。中州木叶下。边城应早霜。阴虫日惨烈。庭草复芸黄。金风徂清夜。明月悬洞房。袅袅同宫女。助我理衣裳。参差夕杵引。哀怨秋砧扬。轻罗飞玉腕。弱翠低红妆。朱颜日已兴。眄睇色增光。捣以一匪石。文成双鸳鸯。制握断金刀。薰用如兰芳。佳期久不归。持此寄寒乡。妾身谁为容。思君苦入肠。"
    },
    {
      "title": "织妇诗",
      "poem": "送别出南轩。离思沉幽室。调梭辍寒夜。鸣机罢秋日。良人在万里。谁与共成匹。愿得一回光。照此忧与疾。君情倘未忘。妾心长自毕。"
    },
    {
      "title": "戏作诗",
      "poem": "宓妃生洛浦。游女出汉阳。妖闲逾下蔡。神妙绝高唐。绵驹且变俗。王豹复移乡。况兹集灵异。岂得无方将。长袂必留客。清哇咸绕梁。燕赵羞容止。西妲惭芬芳。徒闻殊可弄。定自乏明珰。"
    },
    {
      "title": "七夕诗",
      "poem": "白露月下团。秋风枝上鲜。瑶台含碧雾。罗幕生紫烟。妙会非绮节。佳期乃凉年。玉壶承夜急。兰膏依晓煎。昔悲汉难越。今伤河易旋。怨咽双断念。凄悼两情悬。"
    },
    {
      "title": "紫兰始萌诗",
      "poem": "种兰玉台下。气暖兰始萌。芬芳与时发。婉转迎节生。独使金翠娇。偏动红绮情。二游何足坏。一顾非倾城。羞将苓芝侣。岂畏鶗鴂鸣。"
    },
    {
      "title": "边戍诗",
      "poem": "秋月出中天。远近无偏异。共照一光辉。各怀离别思。"
    },
    {
      "title": "咏舞诗",
      "poem": "腕弱复低举。身轻由回纵。可谓写自欢。方与心期共。"
    },
    {
      "title": "咏烛诗",
      "poem": "堂中绮罗人。席上歌舞儿。待我光泛滟。为君照参差。"
    },
    {
      "title": "咏笔诗",
      "poem": "昔闻兰蕙月。独是桃李年。春心傥未写。为君照情筵。"
    },
    {
      "title": "咏笛诗",
      "poem": "柯亭有奇竹。含情复抑扬。妙声发玉指。龙音响凤凰。"
    },
    {
      "title": "赐谢览王暕诗",
      "poem": "双文既后进。二少实名家。岂伊尔栋隆。信乃俱国华。"
    },
    {
      "title": "赐张率诗",
      "poem": "东南有才子。故能服官政。余虽惭古昔。得人今为盛。"
    },
    {
      "title": "戏题刘孺手板诗",
      "poem": "张率东南美。刘孺洛阳才。揽笔便应就。何事久迟回。"
    },
    {
      "title": "送始安王方略入关",
      "poem": "如何吾幼子。胜衣已别离。十日无由宴。千里送远垂。"
    },
    {
      "title": "觉意诗赐江革",
      "poem": "唯当勤精进。自强行胜修。岂可作底突。如彼必死囚。"
    },
    {
      "title": "答萧琛诗",
      "poem": "虽云早契阔。乃自非同志。勿谈兴运初。且道狂奴异。"
    },
    {
      "title": "联句诗",
      "poem": "倾城非人美。千载难重逢。虽怀轩中意。愧疚无鬓发容。"
    },
    {
      "title": "清暑殿效柏梁体",
      "poem": "居中负扆寄缨绂。言惭辐凑政无术。至德无垠愧违弼。侍中徐勉燮赞京河岂微物。窃侍两宫惭枢密。清通简要臣岂汨。出入帷扆滥荣秩。复道龙楼歌楙实。空班独坐惭羊质。嗣以书记臣敢匹。谬参和鼎讲画一。鼎味参和臣多匮。"
    },
    {
      "title": "贻柳惔诗",
      "poem": "尔寔冠群后。惟余实念功。"
    },
    {
      "title": "五字叠韵诗",
      "poem": "后牖有榴柳。梁王长康强。偏眠船舷边。载匕每碍埭。六斛熟鹿肉。暯苏姑枯卢。"
    }
  ],
  "王揖": [
    {
      "title": "在齐答弟寂诗",
      "poem": "氛氲代记。庵蔼宗图。凝祯道秘。动庆灵枢。方流孕玉。圆波产珠。飞薰共萼。挺秀连跗。穷高有响。幽山有芳。衡风泌味。爰显爰扬。三河竦映。六辅思光。相时变蔚。俟日宾王。行川学海。旦慕同深。丘陵羡岳。终然异岑。将子无怠。思茂高音。如彼竹箭。犹羽犹金。弓书谬篆。旌驾迷镳。登刍下列。参华上僚。云裾纳月。霜带含飙。心乎愧矣。如厉如燋。皇京埃郁。帝辇纷敷。岂无至美。幽心弗愉。松轩留翠。篁庭勿疏。华簪或早。佩蕙终俱。"
    }
  ],
  "高爽": [
    {
      "title": "寓居公廨怀保秀才",
      "poem": "诗寄止邻城阙。徒在失游聚。卧闻杂沓路。坐对空寂宇。风扉乍开阖。粉蝶时翻舞。若人不在兹。烦忧何得愈。"
    },
    {
      "title": "咏镜诗",
      "poem": "初上凤凰墀。此镜照蛾眉。言照长相守。不照长相思。虚心会不采。贞明空自欺。无言故此新期。"
    },
    {
      "title": "咏画扇诗",
      "poem": "细丝本自轻。弱采何足眄。直为发红颜。谬成幄中扇。乍奉长门泣。时承柏梁宴。思妆开已掩。歌容隐而见。但画双黄鹄。莫作孤飞燕。"
    },
    {
      "title": "咏酌酒人",
      "poem": "长筵广未同。上客娇难逼。还杯了不顾。回身正颜色。"
    },
    {
      "title": "题延陵县孙抱鼓诗",
      "poem": "徒有八尺围。腹无一寸肠。面皮如许厚。受打未讵央。"
    }
  ],
  "宗夬": [
    {
      "title": "荆州乐三首",
      "poem": "迢递楼雉悬。参差台亲杂。城阙自相望。云霞纷飒沓。章华游猎去。纪郢从禽归。溶溶紫烟合。郁郁红尘飞。朝发江津路。暮宿灵溪道。平衢广且直。长杨郁袅袅。"
    },
    {
      "title": "遥夜吟",
      "poem": "遥夜复遥夜。遥夜忧未歇。坐对风动帷。卧见云间月。"
    },
    {
      "title": "别萧谘议",
      "poem": "诗别酒正参差。乖情将陆离。怅焉临桂苑。悯默瞻华池。轻云流惠采。时雨乱清漪。眇眇追兰迳。悠悠结芳枝。眷言终何托。心寄方在斯。"
    }
  ],
  "萧钧": [
    {
      "title": "晚景游泛怀友",
      "poem": "龙开依御沟。凤辖转芳洲。云峰初辨夏。麦气早迎秋。山翠馀烟积。川平晚照收。浪随文鹢转。渡逐彩鸳浮。风花转未落。岩泉咽不流。一辞金谷苑。空想竹林游。"
    }
  ],
  "王暕": [
    {
      "title": "观乐应诏诗",
      "poem": "赵瑟含清音。秦筝凝逸响。参差陈九夏。依迟分四上。从风绕金梁。含云映珠网。递奏岂二八。繁弦非一两。幸叨东郭吹。侧陪南风赏。忘味信铿锵。餐和终俯仰。轻尘已飞散。游鱼亦翻荡。恩光实难遇。咏言宁易放。"
    },
    {
      "title": "咏舞诗",
      "poem": "从风回绮袖。映日转花钿。同情依促柱。共影赴危弦。"
    }
  ],
  "曹景宗": [
    {
      "title": "光华殿侍宴赋竞病韵诗",
      "poem": "去时儿女悲。归来笳鼓竞。借问行路人。何如霍去病。"
    }
  ],
  "虞骞": [
    {
      "title": "登钟山下峰望诗",
      "poem": "冠者五六人。携手岩之际。散意百仞端。极目千里睇。叠岫乍昏明。浮云时卷闭。遥看野树短。远望樵人细。"
    },
    {
      "title": "游潮山悲古冢诗",
      "poem": "长林带朝夕。孤岭枕江村。疏松含白水。密筱满平原。荒坟改冻叶。低垅变年根。西光长槚落。促尔膝前尊。"
    },
    {
      "title": "寻沈剡夕至嵊亭诗",
      "poem": "命楫寻嘉会。信次历山原。扪天上云糺。礜石下雷奔。澄潭写度鸟。空岭应鸣猿。榜歌唱将夕。商子处方昏。"
    },
    {
      "title": "视月诗",
      "poem": "清夜未云疲。珠帘聊可发。泠泠玉潭水。映见蛾眉月。靡靡露方垂。晖晖光稍没。佳人复千里。馀影徒挥忽。"
    },
    {
      "title": "拟雨诗",
      "poem": "清风送凉气。薄暮荡炎氛。虹照涟漪水。电出嵯峨云。落晖散长足。细雨织斜文。"
    }
  ],
  "刘霁": [
    {
      "title": "咏荔枝诗",
      "poem": "叔师贵其珍。武仲称其美。良由自远致。含滋不留齿。"
    }
  ],
  "刘苞": [
    {
      "title": "九日侍宴乐游苑正阳堂诗",
      "poem": "六郡良家子。幽并游侠儿。立乘争钦羽。侧骑竞纷驰。鸣珂饰华眊。金鞍秋宜。云飞雅琴奏。风起洞箫吹。曲终高宴罢。景落树阴移。微薄承嘉惠。饮德良不赀。取效绩无纪。感恩心自知。"
    },
    {
      "title": "望夕雨诗",
      "poem": "崇朝构行雨。薄晚屯密云。缘阶起素沫。竟水散圆文。河柳低未举。山桃落已芬。清樽义不荐。淹留遂待君。"
    }
  ],
  "柳镇": [
    {
      "title": "题所居斋柱诗",
      "poem": "江小不久计。要适暂居心。况念洛阳士。今来归旧林。"
    }
  ],
  "柳惲": [
    {
      "title": "江南曲",
      "poem": "汀洲采白蘋。日落江南春。洞庭有归客。潇湘逢故人。故人何不返。春华复应晚。不道新知乐。只言行路远。"
    },
    {
      "title": "长门怨",
      "poem": "玉壶夜愔愔。应门重且深。秋风动桂树。流通月摇轻阴。绮檐清露溽。网户思虫吟。叹息下兰閤。含愁奏雅琴。何由鸣晓佩。复得抱宵衾。无复金屋念。岂照长门心。"
    },
    {
      "title": "度关山",
      "poem": "长安倡家女。出入燕南垂。惟持德自美。本以容见知。旧闻关山远。何事总金羁。妾心日已乱。秋风鸣细枝。"
    },
    {
      "title": "起夜来",
      "poem": "城南断车骑。阁道覆青埃。露华光翠网。月影入兰台。洞房且莫掩。应门或复开。飒飒秋桂响。非君起夜来。"
    },
    {
      "title": "独不见",
      "poem": "别岛望风台。天渊临水殿。芳草生未积。春花落如霰。出从张公子。还过赵飞燕。奉帚长信宫。谁知独不见。"
    },
    {
      "title": "芳林篇",
      "poem": "芳林晔兮发朱荣。时既晚兮随风零。随风零兮返无期。安得阳华遗所思。"
    },
    {
      "title": "赠吴均诗三首",
      "poem": "寒云晦沧洲。奔潮溢南浦。相思白露亭。永望秋风渚。心知别路长。谁谓若燕楚。关候日辽绝。如保附行旅。愿作野飞鸟。飘然自轻举。远游济伊洛。秣马度清漳。邯郸饶美女。艳色含春芳。鼓瑟未成曲。踏屣复翱翔。我本游客子。情爱在淮阳。新知谁不乐。念旧苦人肠。夕宿飞狐关。晨登碛砾坂。形为戎马倦。思逐征旗远。边城秋霰来。寒乡春风晚。始信陇雪轻。渐觉寒云卷。徭役命所当。念子加餐饭。"
    },
    {
      "title": "杂诗",
      "poem": "云轻暮色转。草绿晨芳归。山墟罢寒晦。园泽润朝晖。春心多感动。睹物情复悲。自君之去矣。兰堂罢鸣机。徒知游宦是。不念别离非。"
    },
    {
      "title": "七夕穿针诗",
      "poem": "代马秋不归。缁纨无复绪。迎寒理衣缝。映月抽纤缕。的皪愁睇光。连娟思眉聚。清露下罗衣。秋风吹玉柱。流阴稍已多。馀光欲谁与。"
    },
    {
      "title": "咏蔷薇诗",
      "poem": "当户种蔷薇。枝叶太葳蕤。不摇香已乱。无风花自飞。春闺不能静。开匣理明妃。曲池浮采采。斜岸列依依。或闻好音度。时见衔泥归。且对清酤湛。其馀任是非。"
    },
    {
      "title": "奉和竟陵王经刘瓛墓下诗",
      "poem": "西河寂高业。北海望清尘。音徽谁与寄。尚德在伊人。遗文重昭晢。绝绪复纷纶。露华尚朝日。兰生无久春。芳猷动渊思。抚轼履高辰。山风起寒木。野雀乱秋榛。垅草时易宿。素轨邈难遵。"
    },
    {
      "title": "捣衣诗",
      "poem": "孤衾引思绪。独枕怆忧端。深庭秋草绿。高门白露寒。思君起清夜。促柱奏幽兰。不怨飞蓬苦。徒伤蕙草残。役役滞风波。游人淹不归。亭皋木叶下。陇首秋云飞。寒园夕鸟集。思牖草虫悲。嗟矣当春服。安见御冬衣。鹤鸣劳永叹。采菉伤时暮。念君方远游。望妾理纨素。秋风吹绿潭。明月悬高树。佳人饰净容。招携从所务。步栏杳不极。离堂肃已扃。轩高夕杵散。气爽夜鸣。瑶华随步响。幽兰逐袂生。踟蹰理金翠。容与纳宵清。　　泛艳回烟彩。渊旋龟鹤文。凄凄合欢袖。冉冉兰麝芬。不怨杼轴苦。所悲千里分。垂泣送行李。倾首迟归云。"
    },
    {
      "title": "咏席诗",
      "poem": "照日汀洲际。摇风渌潭侧。虽无独茧轻。幸有青袍色。罗袖少轻尘。象床多丽饰。愿君兰夜饮。佳人时宴息。"
    },
    {
      "title": "从武帝登景阳楼诗",
      "poem": "太液沧波起。长杨高树秋。翠华承汉远。雕辇逐风游。"
    },
    {
      "title": "赠吴均诗二首",
      "poem": "山桃落晚红。野蕨开初紫。云日自清明。苹芷齐霍靡。离念已郁陶。物华复如此。秋风度关陇。楚客奏归音。飒飒避霜叶。离离山塞禽。"
    }
  ],
  "何逊": [
    {
      "title": "铜雀妓",
      "poem": "秋风木叶落。萧瑟管弦清。望陵歌对酒。向帐舞空城。寂寂檐宇旷。飘飘帷幔轻。曲终相顾起。日慕松柏声。"
    },
    {
      "title": "拟轻薄篇",
      "poem": "城东美少年。重身轻万亿。柘弹隋珠丸。白马黄金饰。长安九逵上。青槐荫道植。毂击晨已喧。肩排暝不息。走狗通西望。牵牛亘南直。相期百戏旁。去来三市侧。象床杳绣被。玉盘传绮食。倡女掩扇歌。小妇）开帘织。相看独隐笑。见人还敛色。黄鹤悲故群。山枝咏新识。乌飞过客尽。雀　　聚行龙匿。酌羽方厌厌。此时欢未极。"
    },
    {
      "title": "门有车马客",
      "poem": "门有车马客。言是故乡来。故乡有书信。纵横印检开。开书看未极。行客屡相识。借问故乡来。潺湲泪不息。上言离别久。下言望应归。寸心将夜鹊。相逐向南飞。"
    },
    {
      "title": "昭君怨",
      "poem": "昔闻白鹤弄。已自轸离情。今来昭君曲。还悲秋草生。"
    },
    {
      "title": "九日侍宴乐游苑诗为西封侯作",
      "poem": "皇德无馀让。重规袭帝勋。垂衣化比屋。睠顾。）慎为君。翾飞悦有道。卉木荷平分。宸襟动时豫。岁序属凉氛。城霞旦晃朗。槐雾晓氤氲。鸾舆和八袭。凤驾启千群。羽觞欢湛露。佾舞奏承云。禁林终宴晚。华池物色曛。疏树翻高叶。寒流聚细文。晴轩连瑞气。同惹御香芬。日斜迢递宇。风起嵯峨云。运偶参侯服。恩洽厕朝闻。於焉藉多幸。岁暮仰游汾。"
    },
    {
      "title": "登石头城诗",
      "poem": "关城乃形势。地险差非一。马岭逐纡回。犬牙傍隆窣。百雉极襟带。亿庾兼量出。至理归无为。善守竟何恤。眺听穷耳目。远近备幽悉。扰扰见行人。晖晖视落日。连樯入回浦。飞盖交长术。天暮远山青。潮去遥沙出。薄宦恧师表。属辞惭愈疾。愿乘觳觫牛。还隐蒙笼室。"
    },
    {
      "title": "望廨前水竹答崔录事诗",
      "poem": "萧萧藂竹映。澹澹平湖净。叶倒涟漪文。水漾檀栾影。相思不会面。相望空延颈。远天去浮云。长墟斜落景。幽痾与岁积。赏心随事屏。乡念一邅回。白发生俄顷。"
    },
    {
      "title": "暮秋答朱记室诗",
      "poem": "游扬日色浅。骚屑风音劲。寒潭见底清。风色极天净。寸阴坐销铄。千里长辽迥。桃李尔繁华。松柏余本性。故心不存此。高文徒可咏。"
    },
    {
      "title": "酬范记室云诗",
      "poem": "林密户稍阴。草滋阶欲暗。风光蕊上轻。日色花中乱。相思不独欢。伫立空为叹。清谈莫共理。繁文徒可玩。高虽子自轻。继音予可惮。"
    },
    {
      "title": "落日前墟望赠范广州云诗",
      "poem": "缘沟绿草蔓。扶楥杂华舒。轻烟澹柳色。重霞映日馀。遥遥长路远。寂寂行人疏。我心怀硕德。思欲命轻车。高门盛游侣。谁肯进畋渔。"
    },
    {
      "title": "日夕望江山赠鱼司马诗",
      "poem": "湓城带湓水。湓水萦如带。日夕望高城。耿耿青云外。城中多宴赏。丝竹常繁会。管声已流悦。弦声复凄切。歌黛惨如愁。舞腰凝欲绝。仲秋黄叶下。长风正骚屑。早雁出云归。故燕辞檐别。昼悲在异县。夜梦还洛汭。洛汭何悠悠。起望登西楼。的的帆向浦。团团月映洲。谁能一羽化。轻举逐飞浮。"
    },
    {
      "title": "答丘长史诗",
      "poem": "宿昔敦远游。名分乃异路。千里溯波潮。一朝披云雾。从容舍密勿。缱绻论襟趣。披文极底诋诃。析理穷章句。明钟信有待。巨海谁能喻。奔景骤西倾。还途忽东骛。黄花发岸草。赤叶翻高树。渔舟乍回归。沙禽时独赴。宴年时未几。离歌倏成赋。伊我念幽关。夫君思赞务。短翮方息飞。长辔日先驱。曝鳃走。逸翮康时务。握手异沈浮。佳期安可屡。"
    },
    {
      "title": "道中赠桓司马季珪诗",
      "poem": "晨缆虽同解。晚洲阻洪入。犹如征鸟飞。差池不可及。本愿申羁旅。何言异翔集。君渡北江时。讵今南浦泣。"
    },
    {
      "title": "夕望江桥示萧谘议杨建康江主簿诗",
      "poem": "夕鸟已西度。残霞亦半消。风声动密竹。水影漾长桥。旅人多忧思。寒江复寂寥。尔情深巩落。予念返渔樵。何因适归愿。分路一扬镳。"
    },
    {
      "title": "寄江州褚谘议诗",
      "poem": "自与君别离。四序纷回薄。分手清江上。念别犹如昨。追忆边城游。奚寻平生乐。俱登巃嵸领。共坐逶迤阁。清吹或忘归。繁文时间作。连镳戏浅草。游幰遵长薄。五载同衣裘。一朝异暌索。夫君颇留滞。骖騑未沃若。伊家从入关。终是填沟壑。早秋正凄怆。馀晖晚销铄。林叶下仍飞。水花披未落。如何隔千里。无由举三爵。因君奏采莲。为余吟别鹤。"
    },
    {
      "title": "入西塞示南府同僚诗",
      "poem": "露清晓风冷。天曙江晃爽。薄云岩际出。初月波中上。黯黯连嶂阴。骚骚急沫响。回楂急碍浪。群飞争戏广。伊余本羁客。重暌复心赏。望乡虽一路。怀归成二想。在昔爱名山。自知欢独往。情游乃落魄。得性随怡养。年事以蹉跎。生平任浩荡。方还让夷路。谁知羡鱼网。"
    },
    {
      "title": "下直出谿边望答虞丹徒",
      "poem": "敬诗夫君美章句。席丈珍梁楚。伊余忝摄官。含毫亦禁阻。直庐去咫尺。心期得宴语。休沐乃幽栖。别离未几许。伫立日将暮。相思忽无绪。谿北映初星。桥南望行炬。九重不可越。三爵何由举。"
    },
    {
      "title": "赠诸游旧诗",
      "poem": "弱操不能植。薄伎竟无依。浅智终已矣。令名安可希。扰扰从役倦。屑屑身事微。少壮轻年月。迟暮借光辉。一涂今未是。万绪昨如非。新知虽已乐。旧爱尽暌违。望乡空引领。极目泪沾衣。旅客长憔悴。春物自芳非。岸花临水发。江燕绕樯飞。无由下征帆。独与暮潮归。"
    },
    {
      "title": "赠族人秣陵兄弟诗",
      "poem": "吾宗昔多士。文雅高缙绅。小子无学术。丁宁困负薪。傍枝实纷乱。领袖寄亲姻。名价齐两许。闺门比三陈。风力咸通迈。艺业并纷纶。元方振高羽。洛令初解巾。自尔典名郡。所在号清淳。齐儿敢为俗。蜀物岂随身。禄俸不妻子。讴吟乃吏民。孰云秽明德。惟在中圣人。若能遗酌我。称首当属仁。仲将本特达。坎壈犹贱贫。方成天下士。岂伊席上珍。外情或简易。内鉴甚人伦。时然临下邑。摘伏信如神。顾余晚脱略。怀　　抱日湮沦。游宦疲年事。来往厌江滨。十载犹先职。一官乃任真。土牛竟不地。刍狗空重陈。羁旅无俦匹。形影自相亲。萧索高秋暮。砧杵鸣四邻。霏霏入窗雨。漠漠暗床尘。所思不可见。邈若胡与秦。愿子加餐饭。良会在何辰。"
    },
    {
      "title": "秋夕仰赠从兄寘南诗",
      "poem": "阶蕙渐翻叶。池莲稍罢花。高树北风响。空庭秋月华。寸心怀是夜。寂寂漏方赊。抚弦乏欢娱。临觞独叹嗟。凄怆户凉入。徘徊檐影斜。无为淹戚里。见就还田家。"
    },
    {
      "title": "仰赠从兄兴宁寘南诗",
      "poem": "家世传儒雅。贞白仰馀徽。宗派已孤狭。财产又贫微。栖息同蜗舍。出入共荆扉。松笔时临沼。蒲简得垂帷。幸逢四海泰。日月耀增辉。相顾无羽翮。何由总奋飞。一朝异言宴。万里就暌违。远江飘素沐。高山郁翠微。相思对淼淼。相望隔巍巍。死灰终不然。长岑且未归。当怜此分袂。脉脉泪沾衣。"
    },
    {
      "title": "赠江长史别诗",
      "poem": "二纪因兹辰。投分敦游处。况事兼年德。宴交无尔汝。中岁多乖违。由来难具叙。及君相藩牧。伊予客梁　　楚。出国乃参差。会归同处所。以兹笃惠好。何用忘羁旅。重得申平生。何年更暌阻。笼禽恨跼促。逸翮超容与。饯道出郊坰。把袂临洲渚。长飙落江树。秋月照沙溆。远送子应归。棹开帆欲举。离舟欢未极。别至悲无语。安得生羽毛。从君入宛许。"
    },
    {
      "title": "送韦司马别诗",
      "poem": "送别临曲渚。征人慕前侣。离言虽欲繁。离思终无绪。悯悯分手毕。萧萧行帆举。举帆越中流。望别上高楼。予起南枝怨。子结北风愁。逦逦山蔽日。汹汹浪隐舟。隐舟邈已远。徘徊落日晚。归衢并驾奔。别馆空筵卷。想子敛眉去。知予衔泪返。衔泪心依依。薄暮行人稀。暧暧入塘港。蓬门已掩扉。帘中看月影。竹里见萤飞。萤飞飞不息。独愁空转侧。北窗倒长簟。南邻夜闻织。弃置勿复陈。重陈长叹息。"
    },
    {
      "title": "南还道中送赠刘谘议别诗",
      "poem": "一官从府役。五稔去京华。遽逐春流返。归帆得望家。天末静波浪。日际敛烟霞。岸荠生寒叶。村海落早花。游鱼上急水。独鸟赴行楂。目想平陵柏。心忆青门瓜。曲陌背通垣。长墟抵狭斜。善邻谈谷稼。故老述桑麻。寝兴从闲逸。视听绝喧哗。夫君日高兴。为乐坐骄奢。室堕倾城佩。门交接幰车。入塞长云雨。出国暂泥沙。握手分歧路。临川何怨嗟。"
    },
    {
      "title": "与崔录事别兼叙携手诗",
      "poem": "去夏予回首。言乃重行行。今春游派澨。访子犹武城。暂别年逾半。同归月未盈。复道中寒食。弥留旷不平。道术既为务。欢悰苦未并。及尔沈痾愈。值兹秋序明。石碛氵公江静。沙流绕岸清。川平看鸟远。水浅见鱼惊。逝将穷履历。方欲恣逢迎。何言聚易散。乡棹尔孤征。我本倦游客。心念似悬旌。闻离常屑涕。是别尽凄清。况此忘怀地。相爱犹弟兄。脉脉留南浦。悠悠返上京。欲镊星星鬓。因君示友生。"
    },
    {
      "title": "别沈助教诗",
      "poem": "可怜玉匣剑。复此飞凫舄。未觉爱生憎。忽见双成只。一朝别笑语。万事成畴昔。道遒若波澜。人生异金石。愿君深自爱。共念悲无益。"
    },
    {
      "title": "与沈助教同宿湓口夜别诗",
      "poem": "我为浔阳客。戒旦乃西游。君随春水驶。鸡鸣亦动舟。共泛湓之浦。旅泊次城楼。华烛已消半。更人数唱筹。行人从此别。去去不淹留。"
    },
    {
      "title": "与苏九德别诗",
      "poem": "宿昔梦颜色。咫尺思言偃。何况杳来期。各在天一面。踟躇暂举酒。倏忽不相见。春草似青袍。秋月如团扇。三五出重云。当知我忆君。萋萋若被径。怀抱不相闻。"
    },
    {
      "title": "赠韦记室黯别诗",
      "poem": "故人傥送别。停车一水东。去帆若不见。试望白云中。促膝今何在。衔杯谁复同。水夜看初月。江晚溯归风。无因生羽翰。千里暂排空。"
    },
    {
      "title": "初发新林诗",
      "poem": "伊昔负薪暇。慕义游梁楚。短翮忘连翩。追飞散容与。优游沐道教。渐渍淹寒暑。大德本无酬。轻生窃自许。舟归属海运。风积如鹏举。浮水暗舟舻。合岸喧徒侣。凛凛穷秋暮。初寒入洲渚。铙吹响清江。悬旗出长屿。危樯迥不进。沓浪高难拒。回首泣亲宾。中天望宛许。帝城犹隐约。家园无处所。去矣方悠悠。含意将何语。"
    },
    {
      "title": "渡连圻诗二首",
      "poem": "此山多灵异。峻岨实非恒。洑流自洄紏。激濑视奔腾。悬崖抱奇崛。绝壁驾崚嶒。硣磟上争险。岞崿下相崩。百年积死树。千尺挂寒藤。诡怪终不测。回沈意难登。愿欲书闻见。聊以寄亲朋。连圻连不极。极望在云霞。绝壁无走兽。穷岸有盘楂。绊纷上巃嵸。穿豁下岩岈。鱼游若拥剑。猿挂似悬瓜。阴岸生駮藓。伏水拂澄沙。客子行行倦。年光处处华。石蒲生促节。岩树落高花。暮潮还入浦。夕鸟飞向家。寓目皆乡思。何时见狭斜。"
    },
    {
      "title": "下方山诗",
      "poem": "寒鸟树间响。落星川际浮。繁霜白晓岸。若雾黑晨流。鳞鳞逆去水。瀰瀰急还舟。望乡行复立。瞻途近更修。谁能百里地。萦绕千端愁。"
    },
    {
      "title": "入东经诸暨县下浙江作诗",
      "poem": "疲身不自量。温腹无恒拟。未能守封植。何能固廉耻。一经可人言。三冬徒戏尔。虚信苍苍色。未究冥冥理。得彼既宜然。失之良有以。常言厌四壁。自觉轻千里。日夕聊望远。山川空信美。归飞天际没。云雾江边起。安邑乏主人。临卬多客子。乡乡自风俗。处处皆城市。所见无故人。含意终何已。"
    },
    {
      "title": "还度",
      "poem": "五洲诗我行朔已晦。溯水复沿流。戎伤初不辨。动默自相求。眷言还九派。回舻出五洲。萧散烟雾晚。凄清江汉秋。沙汀暮寂寂。芦岸晚修修。以此南浦夜。重此北门愁。方圆既龃龉。贫贱岂怨尤。"
    },
    {
      "title": "春夕早泊和刘谘议落日望水诗",
      "poem": "旅人嗟倦游。结缆坐春洲。日暮江风静。中川闻棹讴。草光天际合。霞影水中浮。单舻时向浦。独楫乍乘流。娈童泣垂钓。妖姬哭荡舟。客心自有绪。对此空复愁。"
    },
    {
      "title": "和刘谘议守风诗",
      "poem": "弥旬苦凌乱。揆景候阡陌。昼想汝阳津。夜梦邯郸驿。愤风急惊岸。屯云仍触石。萧条疾帆流。磈礧冲波白。息榜已云久。维稍晨已积。苍苍极浦潮。杳杳长洲夕。本惭佽飞剑。宁慕澹台壁。纤罗若不。跂予中上泽。"
    },
    {
      "title": "宿南洲浦诗",
      "poem": "幽栖多暇豫。从役知辛苦。解缆及朝风。落帆依暝浦。违乡已信次。江月初三五。沉沉夜看流。渊渊朝听鼓。霜洲渡旅雁。朔飙吹宿莽。夜泪坐淫淫。是夕偏怀土。"
    },
    {
      "title": "学古赠丘永嘉征还诗",
      "poem": "龙马鱼肠剑。躞蹀起风尘。结客葱河返。喧喧动四邻。入墟犹忆旧。德卷复疑新。窥见应门出。遥识下极人。相悲泪欲下。离别方自陈。"
    },
    {
      "title": "和萧谘议岑离闺怨诗",
      "poem": "晓河没高栋。斜月半空庭。窗中度落叶。帘外隔飞萤。含悲下翠帐。掩泣闭金屏。昔期今未返。春草寒复青。思君无转易。何异北辰星。"
    },
    {
      "title": "嘲刘郎诗",
      "poem": "房栊灭夜火。窗户映朝光。妖女褰帷去。躞蹀初下床。雀钗横晓鬓。蛾眉艳宿妆。稍闻玉钏远。犹怜翠被香。宁知早朝客。差池已雁行。"
    },
    {
      "title": "咏",
      "poem": "照镜诗朱帘旦初卷。绮极朝未织。玉匣开鉴影。宝台临净饰。对影独含笑。看花时转侧。聊为出茧眉。试染夭桃色。羽钗如可间。金钿畏相逼。荡子行未归。啼妆坐沾臆。"
    },
    {
      "title": "拟青青河边草转韵体为人作其人识节工歌诗",
      "poem": "春兰日应好。折花望远道。秋夜苦复长。抱枕向空床。吹台下促节。不言於此别。歌筵掩团扇。何时一相见。弦绝犹依轸。叶落才下枝。即此虽云虽。方我未成离。"
    },
    {
      "title": "学古诗三首",
      "poem": "长安美少年。羽骑暮连翩。玉羁玛瑙勒。金络珊瑚鞭。阵云横塞起。赤日下城圆。追兵待都护。烽火望祁连。虎落夜方寝。鱼丽晓复前。平生不可定。空信苍浪天。巩洛上东门。薄暮川流侧。浑浑车马道。行人不相识。日夕栖鸟远。浮云起新色。寸心空延伫。对面何由即。飞轮倘易去。易去因风力。昔随张博望。辞帝长杨宫。独好西山勇。思为北地雄。十年事河外。雪鬓别关中。季月边秋重。严野散寒蓬。日隐龙城雾。尘起玉关风。全狐君已复。半菽我犹空。欲因上林雁。一见平陵桐。"
    },
    {
      "title": "聊作百一体诗",
      "poem": "灵辄困桑下。於陵拾李螬。历齿方嗟贱。灸背岂知豪。佣畊乏旅力。倚市惮劬劳。旷日无豆飰。方冬缺缊袍。清旦开蓬荜。举目想煎熬。枢机慎仆隶。媒蘖畏朋曹。万途皆自僻。一事岂他褒。匆匆昨不定。负杖出蓬蒿。逢施同沟壑。值设乃糠糟。生途稍冉冉。逝水日滔滔。咸言等木石。谁当出羽毛。"
    },
    {
      "title": "早朝车中听望诗",
      "poem": "诘旦钟声罢。隐隐禁门通。蘧车响北阙。郑履入南宫。宿雾开驰道。初日照相风。胥徒纷络驿。驺御或西东。暂喧耳目外。还保性灵中。方验游朝市。此说不为空。"
    },
    {
      "title": "临行公车诗",
      "poem": "扰扰排曙扉。鳞鳞驱早驾。禁门俨犹闭。严城方警夜。道胜多增荣。拙蒲终难化。以兹畎浍质。重与沧溟舍。纚舟去浊河。揆景辞清灞。平生多意绪。怀抱皆徂谢。念此将如何。抚心独悲咤。"
    },
    {
      "title": "伤徐主簿诗",
      "poem": "世上逸群士。人间彻惣贤。毕池论赏赐。蒋径笃周旋。一旦辞东序。千秋送北邙。客箫虽有乐。邻笛遂还伤。提琴就阮籍。载酒觅杨雄。直荷水。斜柳细牵风。  何逊"
    },
    {
      "title": "秋夕叹白发诗",
      "poem": "丝白不难染。蓬生直易扶。唯见星星鬓。独与众中殊。昔年十四五。率性颇廉隅。直是安被褐。非敢慕怀珠。何言志事晚。疲拙婴殊躯。逢时乃倏忽。失路亦斯须。郊郭勤二顷。形体憩一庑。涸蚌困鱼目。笼禽触四隅。宵长壁立静。廓处谢欢愉。月色临窗树。虫声当户枢。飞蛾拂夜火。坠叶舞秋株。逐物均乘鹤。违俗等双凫。故人倘未弃。求我谷之嵎。"
    },
    {
      "title": "夜梦故人诗",
      "poem": "客心惊夜魂。言与故人同。开帘觉水动。映竹见床空。浦口望斜月。洲外闻长风。九秋时未晚。千里路难穷。已如臃肿木。复似飘飖蓬。相思不可寄。直在寸心中。"
    },
    {
      "title": "从主移西州寓直斋内霖雨不晴怀郡中游聚诗",
      "poem": "寓直惭虎贲。沈迷岂职事。祈祈寒枝动。濛濛秋雨驶。不见眼中人。空想山南寺。双桐傍檐上。长杨夹门植。夙昔构良游。接膝同欢志。东西忽为阻。向隅怀独思。飒飒履声喧。扰扰群分异。卧闻复雷响。坐视重扃秘。欲寄一行书。何解三秋意。"
    },
    {
      "title": "刘博士江丞朱从事同顾不值作诗云尔",
      "poem": "故人笃久要。新知从暮室。崎岖枉道过。邂逅幽人出。心期不会面。怀之成首疾。向夕敞山扉。临窗玩馀帙。蜘蛛正网户。落花纷入膝。浸淫水上风。蔽亏霞中日。良辰一携手。住坐无俦匹。刘侯务属书。江生勤下笔。朱君博辞理。去去追名实。是顾一参差。何能更蓬荜。吾人少拘碍。得性便游逸。方欲俟褰裳。相从欢道术。"
    },
    {
      "title": "春暮喜晴酬袁户曹苦雨诗",
      "poem": "振衣喜初霁。褰裳对晚晴。落花犹未卷。时鸟故馀声。春芳空悦目。游客反伤情。乡园不可见。江水独自清。愿得同携手。归望对都城。"
    },
    {
      "title": "苦热诗",
      "poem": "昔闻草木焦。今窥沙石烂。曀曀风逾静。曈曈日渐旰。习静閟衣巾。读书烦几案。卧思清露浥。坐待高星灿。蝙蝠户中飞。蠛蠓窗间乱。实无河朔饮。空有临淄汙。遗金不自拾。恶木宁无干。愿以三伏晨。催促九秋换。"
    },
    {
      "title": "七夕诗",
      "poem": "仙车驻七襄。风驾出天潢。月映九微火。风吹百合香。来欢暂巧笑。还泪已沾裳。依稀如洛汭。倏忽似高唐。别离未得语。河汉渐汤汤。"
    },
    {
      "title": "咏早梅诗",
      "poem": "兔园标物序。惊时最是梅。衔霜当路发。映雪拟寒开。枝横却月观。花绕凌风台。朝洒长门泣。夕驻临邛杯。应知早飘落。故逐上春来。"
    },
    {
      "title": "行经孙氏陵诗",
      "poem": "时在零陵厌。神器若无依。逐兔争先捷。掎鹿兢因机。呼吸开伯道。叱咤掩江畿。豹变分奇略。虎视肃戎威。长蛇衄巴汉。骥马绝淮淝。交战无内御。重门岂外扉。成功举已弃。凶德复而违。水龙忽东骛。青盖乃西归。朅来已永久。年代暧微微。苔石疑文字。荆坟失是非。山莺空曙响。陇月自秋晖。银海终无浪。金凫会不飞。阒寂今如此。望望沾人衣。"
    },
    {
      "title": "塘边见古冢诗",
      "poem": "行路一孤坟。路成坟欲毁。空疑年代积。不知陵谷徙。几逢秋叶黄。骤见春流瀰。金蚕不可织。玉树何时蕊。陌上驱驰人。笑歌自侈靡。今日非明日。所念谁怜此。"
    },
    {
      "title": "哭吴兴柳惲诗",
      "poem": "南州擅荆梓。上国称羽仪。伊人以戴德。李公伤在期。远识内无愠。深衷外有规。清文穷丽则。弘论尽高奇。多能诚所贵。小善聊复为。百步均射叶。八体妙临池。曲悟同神解。龟谋信有知。入朝耿长剑。出牧盛层麾。纳言信加首。丰貂亦在移。霞区两借寇。贪泉一举卮。翰飞矫未极。朝露溘先危。以兹旧馆想。况乃西日垂。蔓草生车辙。枯木卧崩坻。樽酒谁为满。灵衣空自披。眷言寻惠好。恸哭悲路歧。含毫徒有属。搦管竟无摛。"
    },
    {
      "title": "登禅冈寺望和虞记室诗",
      "poem": "南望南郭门。拱树稍云密。北窗北溱道。重楼雾中出。接树隐高蝉。交枝承落日。光阴不可舍。怀抱何由悉。"
    },
    {
      "title": "答高博士诗",
      "poem": "北窗凉夏音。幽居多卉木。飞蜨弄晚花。清池映疏竹。为宴得快性。安闲聊鼓腹。将子厌嚣尘。就予开耳目。"
    },
    {
      "title": "赠王左丞诗",
      "poem": "檐外莺啼罢。园里日光斜。游鱼乱水叶。轻燕逐风花。长墟上寒霭。晓树没归霞。九华暮已隐。抱郁徒交加。"
    },
    {
      "title": "敬酬王明府",
      "poem": "诗星稀初可见。月出未成光。澄江照远火。夕霞隐连樯。贱躯临不测。玉体畏垂堂。念别已零泪。况乃思故乡。"
    },
    {
      "title": "西州直示同员诗",
      "poem": "日长禁户倦。即事思短晨。漏尽唱声急。此理复伤人。矛盾交为论。光璧带成珍。誓将收饮啄。得得任心神。"
    },
    {
      "title": "野夕答孙郎擢诗",
      "poem": "山中气色满。墟上生烟露。杳杳星出云。啾啾雀隐树。虚馆无宾客。幽居之欢趣。思君意不穷。长如流水注"
    },
    {
      "title": "石头答庾郎丹诗",
      "poem": "高树荫楼密。细草绿成被。黄鹂隐叶飞。蛱蝶萦空戏。阴岑自尔悦。寂寥予罕寄。相如阻禁闱。何由从简易。"
    },
    {
      "title": "日夕出富阳浦口和朗公诗",
      "poem": "客心愁日暮。徙倚空望归。山烟涵树色。江水映霞晖。独鹤凌空逝。双凫出浪飞。故乡千馀里。兹夕寒无衣。"
    },
    {
      "title": "从镇江州与游故别诗",
      "poem": "历稔共追随。一旦辞群匹。复如东注水。未有西归日。夜雨滴空阶。晓灯暗离室。相悲各罢酒。何时同促膝。"
    },
    {
      "title": "与胡兴安夜别诗",
      "poem": "居人行转轼。客子暂维舟。念此一筵笑。分为两地愁。露湿寒塘草。月映清淮流。方抱新离恨。独守故园秋。"
    },
    {
      "title": "车中见新林分别甚盛诗",
      "poem": "金谷宾游盛。青门冠盖多。隔林望行幰。下阪听鸣珂。於时春未歇。麦气始清和。还入平原径。穷巷可张罗。"
    },
    {
      "title": "晓发诗",
      "poem": "早霞丽初日。清风消薄雾。水底见行云。天边看远树。且望沿溯剧。暂有江山趣。疾兔聊复起。爽地岂能赋。"
    },
    {
      "title": "慈姥矶诗",
      "poem": "暮烟起遥岸。斜日照发流。一同心赏夕。暂解去乡忧。野岸平沙合。连山近雾浮。客悲不自己。江上望归舟。"
    },
    {
      "title": "见征人分别诗",
      "poem": "凄凄日暮时。亲宾俱伫立。征人拔剑起。儿女牵衣泣。候骑出萧关。追兵赴马邑。且当横行去。谁论裹尸入。"
    },
    {
      "title": "同虞记室登楼望远归诗",
      "poem": "登楼欲望远。遥遥见白衣。白衣犹远远。言是稍知非。对窗看宝瑟。入户弄鸣机。无令日光晚。门阁掩重扉。"
    },
    {
      "title": "与虞记室诸人咏扇诗",
      "poem": "如珪信非玷。学月但为轮。机杼蘼芜妾。裁缝箧笥人。摇风入素手。占曲掩朱唇。罗袖幸拂拭。微芳聊可因。"
    },
    {
      "title": "看伏郎新婚诗",
      "poem": "雾夕莲出水。霞朝日照梁。何如花烛夜。轻扇掩红妆。良人复灼灼。席上自生光。所悲高驾动。环佩出长廊。"
    },
    {
      "title": "咏娼妇诗",
      "poem": "暧暧高楼暮。华烛帐前明。罗帏雀钗影。宝瑟凤雏声。夜花枝上发。新月雾中生。谁念当窗牖。相望独盈盈。"
    },
    {
      "title": "咏舞妓",
      "poem": "诗管清罗荐合。弦惊雪袖迟。逐唱回纤手。听曲动蛾眉。凝情眄堕珥。微睇托含辞。日暮留嘉客。相看爱此时。"
    },
    {
      "title": "望新月示同羁诗",
      "poem": "初宿长淮上。破镜出云明。今夕千馀里。双蛾映水生。的的与沙静。滟滟逐波轻。望乡皆下泪。非我独伤情。"
    },
    {
      "title": "咏春雪寄族人治书思澄诗",
      "poem": "可怜江上雪。回风起复灭。本欲映梅花。翻悲似玉屑。朝莺日弄响。暮条行可结。咸言不适时。安知非矫节。"
    },
    {
      "title": "和司马博士咏雪诗",
      "poem": "凝阶夜似月。拂树晓疑春。萧散忽如尽。徘徊已复新。暂蔽卷纨质。复惭施粉人。若逐微风起。谁言非玉尘。"
    },
    {
      "title": "咏白鸥兼嘲别者诗",
      "poem": "可怜双白鸥。朝夕水上游。何言异栖息。雌住雄不留。孤飞出溆浦。独宿下沧洲。东西从此别。影响绝无由。"
    },
    {
      "title": "行经范仆射故宅诗",
      "poem": "旅葵应蔓井。荒藤已上扉。寂寂空郊暮。无复车马归。潋滟故池水。苍茫落日晖。遗爱终何极。行路独沾衣。"
    },
    {
      "title": "王尚书瞻祖日诗",
      "poem": "昱昱丹旐振。亭亭素盖立。金铎讙已鸣。龙輀将复入。华台日未徙。荒坟路行湿。已矣将何如。宾驭皆洒泣。"
    },
    {
      "title": "送褚都曹联句诗",
      "poem": "君随结客去。我乃倦游归。本愿同栖息。今成相背飞。"
    },
    {
      "title": "送司马入五城联句诗",
      "poem": "随风飘岸叶。行雨暗江流。居人会应返。空欲送行舟。"
    },
    {
      "title": "边城思诗",
      "poem": "柳黄未吐叶。水绿半含苔。春色边城动。客思故乡来。"
    },
    {
      "title": "为人妾思诗二首",
      "poem": "魂销形已去。钗落犹依枕。欲去泪无眦。不看悲复甚。机中刺绣所。窗下朝妆处。未忆神已伤。欲忘悲不去。"
    },
    {
      "title": "为人妾怨诗",
      "poem": "燕戏还檐际。花飞落枕前。寸心君不见。拭泪坐调弦。"
    },
    {
      "title": "闺怨诗二首",
      "poem": "竹叶响南窗。月光照东壁。谁知夜独觉。枕前双泪滴。闺阁行人断。房栊月影斜。谁能北窗下。独对后园花。"
    },
    {
      "title": "苑中诗",
      "poem": "苑门辟千扇。苑户开万扉。楼殿闻珠履。竹树隔罗衣。苑中见美人诗《诗纪》云。一作联句。罗袖风中卷。玉钗林下耀。团扇承落花。复持掩馀笑。"
    },
    {
      "title": "咏春风诗",
      "poem": "可闻不可见。能重复能轻。镜前飘落粉。琴上响馀声。"
    },
    {
      "title": "离夜听琴诗",
      "poem": "别离既有绪。琴瑟反成悲。美人多怨态。亦复惨长眉。"
    },
    {
      "title": "相送诗",
      "poem": "客心已百念。孤游重千里。江暗雨欲来。浪白风初起。"
    },
    {
      "title": "拟古三首联句",
      "poem": "家本青山下。好上青山上。青山不可上。一上一惆怅。匣中一明镜。好鉴明镜光。明镜不可鉴。一鉴一情伤。少知雅琴曲。好听雅琴声。雅琴不可听。一听一沾缨。"
    },
    {
      "title": "往晋陵联句",
      "poem": "临别我伤悲。达归子自适。刘金不可散。卜盖何由惜。从来重分阴。未曾轻尺璧。故任情一异。於是望三益。尔自高楼寝。予返东皋陌。寄语落毛人。非复平原客。问舍且求田。音乱无可择。胜门成好事。盘纡欲何索。"
    },
    {
      "title": "范广州宅联句",
      "poem": "洛阳城东西。却作经年别。昔去雪如花。今来花似雪。濛濛夕烟起。奄奄残晖灭。非君爱满堂。宁我安车辙。"
    },
    {
      "title": "相送联句",
      "poem": "寸阴常可惜。别至倍伤神。子瞻天际水。予望路中尘。悯悯歧路侧。去去平生亲。一朝事千里。流涕向三春。"
    },
    {
      "title": "二",
      "poem": "昔共入门笑。今成送别悲。君还旧聚处。为我一嚬眉。於今还促膝。自此客江湄。愿子俱停驾。看我独解维。"
    },
    {
      "title": "三",
      "poem": "高轩虽驻轸。馀日久无辉。以我辞乡泪。沾群送别衣。"
    },
    {
      "title": "至大雷联句",
      "poem": "高谈会良夕。满酒对羁情。闵闵风烟动。萧萧江雨声。密云穷浦暗。飞电远洲明。若非今宴适。讵使客愁轻。遥舟似连雁。远火若回星。江潭望如此。衔卮共君倾。"
    },
    {
      "title": "赋咏联句",
      "poem": "弊履常决踵。眉高起半额。曼倩尔何为。独叹长安索。工商既惭巧。农士聊相易。蝘腹有馀资。鸿肩方可拍。摄职愧握兰。滥官悲执戟。连章既不敏。高谈岂能剧。逸翮任奋飞。窘步事羁勒。还鸟余能系。流言尔无惑。忧怀乃千载。永欢常数刻。直是悲别离。非关念通塞。日照汀沙素。山影波浪黑。尔限大江南。余归茂陵北。"
    },
    {
      "title": "临别联句",
      "poem": "临别情多绪。送归涕如霰。君望长安城。予悲独不见。尔来同去国。予归方异县。怀别心独忧。手泪方溅溅。"
    },
    {
      "title": "增新曲相对联句",
      "poem": "酒阑日隐树。上客请调弦。娇人挟瑟至。逶迤未肯前。旧爱今何在。新声徒自怜。有曲无人听。徙倚高楼前。徘徊映日照。转侧被风吹。徒为相思响。伤春君不知。月昏楼上坐。含悲望别离。已切空床怨。复看花柳枝。"
    },
    {
      "title": "照水联句",
      "poem": "插花行理鬓。迁延去复归。虽怜水上影。复恐湿罗衣。临桥看黛色。映渚媚铅晖。不顾春荷动。弥畏小禽飞。"
    },
    {
      "title": "折花联句",
      "poem": "笑出春园里。望花联褰缬。欲以间珠钿。非为相思折。日照烂成绮。风来聚疑雪。试采一枝归。愿持因远别。"
    },
    {
      "title": "摇扇联句",
      "poem": "纨扇已新制。荡妇复新妆。欲掩羞中笑。还飘袖里香。在握时摇动。当歌掩抑扬。谁云减罗袂。影日聊自障。"
    },
    {
      "title": "正钗联句",
      "poem": "竹台归欲碍。花林出未通。度簪先分影。转珥忽瞻风。双桥耀宝钿。阗阗密复丛。羞令挂缨阙。整插补馀空。"
    },
    {
      "title": "答江革联句不成",
      "poem": "日余乏文干。逢君善草札。工拙既不同。神气何由拔。"
    },
    {
      "title": "又答江革诗",
      "poem": "棘端虽非譬。至妙安可量。要知同罔象。然始见毫芒。"
    },
    {
      "title": "咏杂花诗",
      "poem": "井上发新花。谁言不经染。已如薄紫拂。复似浓红点。状绵无裁缝。依霞有舒敛。何寘南"
    },
    {
      "title": "答何秀才诗",
      "poem": "自怜耿不寐。拥褐至宵阑。苍茫曙月落。切戾晓风酸。终朝长守馑。叠夜抱馀寒。周道坦且直。弱命溘将殚。灵台聊寄止。戚里岂馀欢。思家无积敛。何以拯急难。沈繇"
    },
    {
      "title": "答何郎诗",
      "poem": "欢戚递来事。聚散居常理。但伤胶投漆。忽作弦离矢。形影一东西。山川俄表里。执手涉梁上。悲心万端起。方同儿女泣。况此流潮水。孙擢"
    },
    {
      "title": "答何郎诗",
      "poem": "幽居少怡乐。坐静对嘉林。晚花犹结子。新竹未成阴。夫君阻清切。可望不可寻。处处多谖草。赖此慰人心。"
    }
  ],
  "江革": [
    {
      "title": "赠何记室联句不成诗",
      "poem": "龙鳞无复彩。凤翅於兹铩。畴昔似翩翩。今辰何乙乙。"
    },
    {
      "title": "又赠何记室诗",
      "poem": "刻猴虽言巧。辩对今知章。且欣共卮酒。勿道滥衣裳。朱记室"
    },
    {
      "title": "送别不及赠何殷二记室诗",
      "poem": "凭轼徒下泪。裁书路已赊。远鼓依林响。连樯倚岸斜。山开云吐气。风愤浪生花。即此余伤别。何论尔望家。二君勖琬琰。无使没泥沙。"
    }
  ],
  "王训": [
    {
      "title": "度关山",
      "poem": "边庭多警急。羽檄未曾閒。从军出陇坂。驱马度关山。关山恒晻霭。高峰白云外。遥望秦川水。千里长如带。好勇自秦中。意气本豪雄。少年便习战。十四已从戎。昔年经上郡。今岁出云中。辽水深难渡。榆关断未通。折衔凌绝域。流蓬警未息。胡风朝夜起。平沙不相识。兵法贵先声。军中自有程。逗遛皆赎罪。先登尽一城。都护疲诏吏。将军擅发兵。平卢疑纵火。飞鸱畏犯营。轻重一为虏。金刀何用盟。谁知出塞外。独有汉飞名。"
    },
    {
      "title": "独不见",
      "poem": "日晚宜春暮。风软上林朝。对酒近初节。开楼荡夜娇。石桥通小涧。竹路上青霄。持底谁见许。长愁成细腰。"
    },
    {
      "title": "奉和同泰寺浮图诗",
      "poem": "副君坐飞观。城傍属大林。王门虽八达。露塔复千寻。重栌出汉表。层栱冒云心。昆山雕润玉。丽水莹明金。悬盘同露掌。垂凤似飞禽。月落檐西暗。日去柱东侵。反流开睿属。搦翰动神襟。愿托牢舟反。长免爱河深。"
    },
    {
      "title": "奉和率尔有咏诗",
      "poem": "殿内多仙女。从来难比方。别有当窗艳。复是可怜妆。学舞胜飞燕。染粉薄南阳。散黄分黛色。薰衣杂枣香。简钗新辗翠。试履逆填墙。一朝恃容色。非复守空房。君恩若可恃。愿作双鸳鸯。"
    },
    {
      "title": "应令咏舞诗",
      "poem": "新妆本绝世。妙舞亦如仙。倾腰逐韵管。敛色听张弦。袖轻风吻入。钗重步难前。笑态千金动。衣香十里传。将持比飞燕。定当谁可怜。"
    },
    {
      "title": "诗",
      "poem": "且奭匡世功。萧曹佐氓俗。"
    }
  ],
  "吴均": [
    {
      "title": "战城南",
      "poem": "蹀躞青骊马。往战城南畿。五历鱼丽阵。三入九重围。名忄習武安将。血污秦王衣。为君意气重。无功终不归。战城南前有浊樽酒。忧思乱纷纷。小来重意气。学剑不学文。忽值胡关静。匈奴遂两分。天山已半出。龙城无片云。汉世平如此。何用李将军。"
    },
    {
      "title": "战城南",
      "poem": "陌上何喧喧。匈奴围塞垣。黑云藏赵树。黄尘埋陇垠。天子羽书劳。将军在玉门。"
    },
    {
      "title": "雉子班",
      "poem": "可怜雉子班。群飞集野甸。文章始陆离。意气已惊狷。幽并游侠子。直心亦如箭。生死报君恩。谁能孤恩眄。"
    },
    {
      "title": "入关",
      "poem": "羽檄起边庭。烽火乱如萤。是时张博望。夜赴交河城。马头要落日。剑尾掣流星。君恩未得报。何论身命倾。"
    },
    {
      "title": "梅花落",
      "poem": "终冬十二月。寒风西北吹。独有梅花落。飘荡不依枝。流连逐霜彩。散漫下冰澌。何当与春日。共映芙蓉池。"
    },
    {
      "title": "城上乌",
      "poem": "呜呜城上乌。翩翩尾毕逋。凡生八九子。夜夜啼相呼。质微知虑少。体贱毛衣粗。陛下三万岁。臣至执金吾。"
    },
    {
      "title": "从军行",
      "poem": "男儿亦可怜。立功在北边。陈头横却月。马腹带连钱。怀戈发陇坻。乘冻至辽川。微诚君不爱。终自直如弦。"
    },
    {
      "title": "胡无人行",
      "poem": "剑头利如芒。恒持照眼光。铁骑追骁虏。金羁讨黠羌。高秋八九月。胡地早风霜。男儿不惜死。破胆与君尝。"
    },
    {
      "title": "雉朝飞操",
      "poem": "二月雉朝飞。横行傍垄归。斜看水外翟。侧听岭南翚。躞蹀恒欲战。耿耿恃强威。当令君见赏。何辞碎锦衣。"
    },
    {
      "title": "渡易水",
      "poem": "杂虏客来齐。时作在角抵。扬鞭渡易水。直至龙城西。日昏笳乱动。天曙马争嘶。不能通瀚海。无面见三齐。"
    },
    {
      "title": "结客少年场",
      "poem": "结客少年归。翩翩骏马肥。报恩杀人竟。贤君赐锦衣。握兰登建礼。拖玉入舍晖。顾看草玄者。功名终自微。"
    },
    {
      "title": "妾安所居",
      "poem": "贱妾先有宠。蛾眉进不迟。一从西北丽。无复城南期。何因暂艳逸。岂为乏妍姿。徒有黄昏望。宁遇青楼时。惟惜应门掩。方馀永巷悲。匡床终不共。何由横自私。"
    },
    {
      "title": "送归曲",
      "poem": "送子独南归。揽衣空闵默。关山昼欲暗。河冰夜向塞。燕至他人乡。雁云还谁国。寄子两行书。分明达济北。"
    },
    {
      "title": "夹树",
      "poem": "桂树夹长陂。复值清风吹。氛氲揉芳叶。连绵交密枝。能迎春露点。不逐秋风移。愿君长惠爱。当使岁寒知。"
    },
    {
      "title": "城上麻",
      "poem": "麻生满城头。麻叶落城沟。麻茎左右披。沟水东西流。少年感恩命。奉剑事西周。但令直心尽。何用返封侯。"
    },
    {
      "title": "陌上桑",
      "poem": "袅袅陌上桑。荫陌复垂塘。长条映白日。细叶隐鹂黄。蚕饥妾复思。拭泪且提筐。故人宁知此。离恨煎人肠。"
    },
    {
      "title": "秦王卷衣",
      "poem": "咸阳春草芳。秦帝卷衣裳。玉检茱萸匣。金泥苏合香。初芳薰复帐。馀辉耀玉床。当须晏朝罢。持此赠华阳。"
    },
    {
      "title": "采莲曲",
      "poem": "锦带杂花钿。罗衣垂绿川。问子今何去。出采江南莲。辽西三千里。欲寄无因缘。愿君早旋返。及此荷花鲜。"
    },
    {
      "title": "携手曲",
      "poem": "艳裔阳之春。携手清洛滨。鸡鸣上林苑。薄暮小平津。长裾藻白日。广袖带芳尘。故交一如此。新知讵忆人。"
    },
    {
      "title": "采莲曲",
      "poem": "江风当夏清。桂楫逐流萦。初疑京兆剑。复似汉冠名。荷香带风远。莲影向根生。叶卷珠难溜。花舒红易倾。日暮凫舟满。归来度锦城。"
    },
    {
      "title": "三妇艳诗",
      "poem": "大妇弦初切。中妇管方吹。小妇多姿态。含笑逼清卮。佳人勿馀及。殷勤妾自知。"
    },
    {
      "title": "大垂手",
      "poem": "垂手忽迢迢。飞燕掌中娇。罗衫恣风引。轻带任情摇。讵心长沙地。促舞不回腰。"
    },
    {
      "title": "小垂手",
      "poem": "舞女出西秦。蹑影舞阳春。且复小垂手。广袖拂红尘。折腰应两笛。顿足转双巾。蛾眉与曼脸。见此空愁人。"
    },
    {
      "title": "有所思",
      "poem": "薄暮有所思。终持泪煎骨。春风惊我心。秋露伤君发。"
    },
    {
      "title": "雍台",
      "poem": "雍台十二楼。楼楼郁相望。陇西飞狐口。白日尽无光。"
    },
    {
      "title": "楚妃曲",
      "poem": "春妆约春黛。如月复如蛾。玉钗照绣领。金薄厕红罗。"
    },
    {
      "title": "白浮鸠",
      "poem": "琅琊白浮鸠。紫翳飘陌头。食饮东莞野。栖宿越王楼。"
    },
    {
      "title": "阳春歌",
      "poem": "紫苔初泛水。连绵浮且没。若欲歌阳春。先歌青楼月。"
    },
    {
      "title": "别鹤",
      "poem": "别鹤寻故侣。联翩辽海间。单栖孟津水。惊唳陇头山。"
    },
    {
      "title": "渌水曲",
      "poem": "香暧金堤满。湛淡春塘溢。已送行台花。复倒高楼日。"
    },
    {
      "title": "绿竹",
      "poem": "婵娟鄣绮殿。绕弱拂春漪。何当逢采拾。为君笙与篪。"
    },
    {
      "title": "行路难五首",
      "poem": "洞庭水上一株桐。经霜触浪困严风。昔时抽心曜白日。今旦卧死黄沙中。洛阳名工见咨嗟。一剪一刻作琵琶。白璧规心学明月。珊瑚映面作风花。帝王见赏不见忘。提携把握登建章。掩抑摧藏张女弹。殷勤促柱楚明光。年年月月对君子。遥遥夜夜宿未央。未央彩女弃鸣篪。争先拂拭生光仪。茱萸锦衣玉作匣。安念昔日枯树枝。不学衡山南岭桂。至今千载犹未知。青琐门外安石榴。连枝接叶夹御沟。金墉城西合欢树。垂条照彩凤楼。游侠少年游上路。倾心颠倒想恋慕。摩顶至足买片言。开胸沥胆取一顾。自言家在赵邯郸。翩翩舌杪复剑端。青骊白驳的卢马。金羁绿控紫丝鞶。躞蹀横行不肯进。夜夜汗血至长安。长安城中诸贵臣。争贵儒者席上珍。复闻梁王好学问。轻弃剑客如埃尘。吾丘寿王始得意。司马相如适被申。大才大辩尚如此。何况我辈轻薄人。君不见西陵田。从横十字成陌阡。君不见东郊道。荒凉芜没起寒烟。尽是昔日帝王处。歌姬舞女达天曙。今日翩妍少年子。不知华盛落前去。吐心吐气许他人。今旦回惑生犹豫。山中桂树自有枝。心中方寸自相知。何言岁月忽若。驰。君之情意与我离。还君玳瑁金雀钗。不忍见此使心危。君不见长安客舍门。倡安少女名桃根。贫穷夜纺无灯烛。何言一朝奉至尊。至尊离宫百馀处。千门万户不知曙。唯闻哑哑城上乌。玉栏金井牵辘轳。丹梁翠柱飞流苏。香薪桂火炊雕胡。当年翻覆无常定。薄命为女何必粗。君不见上林苑中客。冰罗雾縠象牙席。尽是得意忘言者。探肠见胆无所惜。白酒甜盐甘如乳。绿觞皎镜华如碧。少年持名不肯尝。安知白驹应过隙。博山炉中百和香。郁金苏合及都梁。逶迤好气佳容貌。经过青琐历紫房。已入中山冯后帐。复上皇帝班姬床。班姬失宠颜不开。奉帚供养长信台。日暮耿耿不能寐。秋风切切四面来。玉阶行路生细草。金炉香炭变成灰。得意失意须臾顷。非君方寸逆所裁。"
    },
    {
      "title": "重赠临蒸郭某诗",
      "poem": "英英者桂。结景嵩华。润以碧沼。萦以紫霞。葐蒀其气。晻映其华。终朝顾止。载挹载嗟。英英者桂。亦好其音。爰凋爰剖。为此瑟琴。缀以清玉。镂以白金。终朝顾止。悠悠我心。蔽茀小草。亦呈其节。华不堪献。条不堪结。娈彼芳辉。怜此冥灭。终朝顾止。心焉如咽。"
    },
    {
      "title": "王侍中夜集诗",
      "poem": "抽兰开石路。剪竹制山扉。文沦见绿水。参差隐翠微。西山采药至。东都谢病归。纺毛织野服。缝芰作山衣。欲知三青鸟。檐上素云飞。"
    },
    {
      "title": "登钟山燕集望西静坛诗",
      "poem": "客思何以缓。春郊满初律。高车陆离至。骏骑差池出。宝椀汛莲花。珍杯食竹实。才胜商山四。文高竹林七。复望子乔坛。金绳蕴绿帙。风云生屋宇。芝映被仙室。方随凤凰去。悠然驾白日。"
    },
    {
      "title": "与柳惲相赠答诗六首",
      "poem": "黄鹂飞上苑。绿芷出汀洲。日映昆明水。春生鳷鹊楼。飘飏白花舞。澜漫紫萍流。书织回文锦。无因寄陇头。思君甚琼树。不见方离忧。鸣鞭适大阿。联翩渡漳河。燕姬及赵女。挟瑟夜经过。纤腰曳广袖。半额画长蛾。客本倦游者。箕帚在江沱。故人不可弃。新知空复何。离居苦无乐。回慕心凄凄。要途访赵使。闻君仕执珪。杜蘅色已发。菖蒲叶未齐。幂蚕饵蠒。差池燕吐泥。愿逐东风去。飘荡至辽西。白日隐城楼。劲风扫寒木。离隔东西。执手异凉燠。相思咽不言。洞房清且肃。岁去甚流烟。年来如转轴。别鹤千里飞。孤雌夜未宿。閒房肃已静。落月有馀辉。寒虫隐壁思。秋蛾绕烛飞。绝云断更合。离禽去复归。佳人今何在。迢递江之沂。一为别鹤弄。千里泪沾衣。秋云静晚天。寒夜方绵绵。闻君吹急管。相思杂采莲。别离未几日。高月三成弦。蹀叠黄河浪。嘶喝陇头蝉。寄君蘼芜叶。插着丛台边。"
    },
    {
      "title": "答柳惲诗",
      "poem": "清晨发陇西。日暮飞狐谷。秋月照层岭。寒风扫高木。雾露夜侵衣。关山晓催轴。君去欲何之。参差间原陆。一见终无缘。怀悲空满目。"
    },
    {
      "title": "赠柳真阳诗",
      "poem": "王孙清且贵。筑室芙蓉池。罗生君子树。杂种女贞枝。南窗帖云母。北户映琉璃。衔书辘轳凤。坐水玉盘螭。朝衣茱萸锦。夜覆葡萄卮。联翩骖赤兔。窈窕驾青骊。龙泉甚鸣利。如何独不知。"
    },
    {
      "title": "赠任黄门诗二首",
      "poem": "相如体英彦。左右生容晖。已纡汉帝组。复解梁王衣。经过云母扇。出入千门扉。连洲茂芳杜。长山郁翠微。欲言终未敢。徒然独依依。纷吾少驰骋。自来乏名德。白玉镂衢鞍。黄金玛瑙勒。射雕灵丘下。驱马雁门北。殷勤尽日华。留连穷景黑。岁暮竟无成。快来坐默默。"
    },
    {
      "title": "酬萧新浦王洗马诗二首",
      "poem": "始可结交者。文酒满金壶。围棋帝台局。系马秦王蒲。长剑皆玉具。短笛悉银涂。送归日愁满。留客袂纷吾。今成桓山上。秋风星散乌。思君出江湄。慷慨临长薄。独对东风酒。谁举指南酌。崇兰白带飞。青紫缨络。一年流泪同。万里相思各。胡为舍旃去。故人在宛洛。"
    },
    {
      "title": "答萧新浦诗",
      "poem": "仆本二陵徒。英豪多人要。角良家儿。期门恶年少。身纡丈二组。手擎尺一诏。问子行何去。高帆舣江干。今夜杯酒别。明朝江水边。莓莓看细雨。漠漠视浓烟。飒洒八铜箭。低昂五会船。欲知故人者。江南共采莲。悒然心不乐。跨马出城壕。观涛看白鹭。望草见青袍。青袍行中把。蔽草覆平野。公子不垂堂。纷纷故交者。肘悬辟邪印。屋曜鸳鸯瓦。翩翩流水车。萧萧曳练马。是时君别我。青莎没马蹄。连连文蚕蠒。鹥鹥伺朝鸡。今日予怀友。积恨满东西。"
    },
    {
      "title": "酬周参军诗",
      "poem": "日暮忧人起。倚户怅无欢。水传洞庭远。风送雁门寒。江南霜雪重。相如衣服单。沈云隐乔树。细雨灭层峦。且当对樽酒。朱弦永夜弹。"
    },
    {
      "title": "赠杜容成诗",
      "poem": "一燕海上来。一燕高堂息。一朝相逢遇。依然旧相识。问余来何迟。山川几纡直。答言海路长。风驶飞无力。昔别缝罗衣。春风初入帷。今来夏欲晚。桑扈薄树飞。"
    },
    {
      "title": "赠朱从事诗",
      "poem": "我行欲何之。千里寻胶漆。长葭历渚生。疏蒲缘岸出。袅袅能随风。离离堪度日。客思已飘荡。相思复非一。未得幸殷勤。先作数行泣。"
    },
    {
      "title": "赠摇",
      "poem": "郎诗星汉正参差。佳人不斯。宿昔暂乖阻。何异远分离。露染蘼芜叶。日照芄兰枝。风光已飘薄。云采复逶迤。功梦无人觉。默默心自知。"
    },
    {
      "title": "赠王桂阳别诗三首",
      "poem": "昔闻杨伯起。拖金振清风。高华积海外。名实满山东。自有五都相。非无四世公。临窗惊白日。倚匣曳轻虹。愿持鹪鹩羽。岁暮依梧桐。客子惨无欢。送别江之干。白云方渺渺。黄鸟尚关关。纠纷巫山石。合沓洞庭澜。行衣侵晓露。征舠犯夜湍。无因停合浦。见此去珠还。树响浃山来。猿声绕岫急。旅帆风飘扬。行巾露沾湿。深浪暗蒹葭。浓云没城邑。不见别离人。独有相思泣。"
    },
    {
      "title": "酬别江主簿屯骑诗",
      "poem": "有客告将离。赠言重兰蕙。泛舟当泛济。结交当结桂。济水有清源。桂树多芳根。毛公与朱亥。俱在信陵门。赵瑟凤凰柱。吴醥金罍樽。我有北山志。留连为报恩。夫君皆逸翮。抟景复凌鶱。白云间海树。秋日暗平原。寒虫鸣趯趯。落叶飞翻翻。何用赠分首。自有北堂萱。"
    },
    {
      "title": "酬别诗",
      "poem": "故人杯酒别。天清明月亮。露下寒葭中。风起秋江上。衣染潺湲泣。棹犯参差浪。匕首直千金。七宝雕华装。生离何用表。赖此持相饷。"
    },
    {
      "title": "赠别新林诗",
      "poem": "仆本幽并儿。抱剑事边陲。风乱青丝络。雾染黄金羁。天子既无赏。公卿竟不知。去去归去来。还倾鹦鹉杯。气为故交绝。心为新知开。但令寸心是。何须铜雀台。"
    },
    {
      "title": "发湘州赠亲故别诗三首",
      "poem": "相送出江浔。泪下沾衣襟。何用叙离别。临歧赠好音。敬通才如此。君山学复深。明哲遂无赏。文花空见沈。古来非一日。无事更劳心。云生晓霭霭。花落夜霏霏。问余何意别。答言倦游归。徒劳易水布。空负洛阳衣。怀金无人别。抱玉遂成非。安得久留滞。商山饶白薇。君留朱门里。我至广江濆。城高望犹见。风多听不闻。流苹方绕绕。落叶向纷纷。无由得共赏。山川间白云。"
    },
    {
      "title": "同柳吴兴乌亭集送柳舍人诗",
      "poem": "河阳一怅望。南浦送将归。云山离晻暧。花雾共依霏。流连百舌哢。下上阳禽飞。桂舟无淹枻。玉轸有离徽。愿君嗣兰杜。时采东皋薇。"
    },
    {
      "title": "同柳吴兴何山",
      "poem": "集送刘馀杭诗王孙重离别。置酒峰之畿。逶迤川上草。参差涧里薇。轻云纫远岫。细雨沐山衣。檐端水禽息。窗上野萤飞。君随绿波远。我逐清风归。"
    },
    {
      "title": "送柳吴兴竹亭集诗",
      "poem": "平原不可望。波澜千里直。夕鱼汀下戏。暮羽檐中息。白云时去来。青峰复负侧。踯躅牛羊下。晦昧崦嵫色。王孙犹未归。且听西光匿。"
    },
    {
      "title": "初至寿春作诗",
      "poem": "桓谭不卖交。冯子任纡直。浮溺逐波影。飘扬恣风力。北州少知旧。南阳寡相识。中驾每倾轮。当骞复摧翼。望美无津梁。私自怜何极。"
    },
    {
      "title": "登寿阳八公山诗",
      "poem": "远涧自倾曲。石溆复戋戋。含珠岸恒翠。怀玉浪多圆。疏峰时吐月。密树不开天。瑶绳尽玄秘。金检上奇篇。是有琴高者。陵波去水仙。"
    },
    {
      "title": "寿阳还与亲故别诗",
      "poem": "故人来送别。帐酒临行阡。露繁秋色慢。气怆蟪声煎。雁渡章华国。叶乱洞庭天。复有向隅泪。中肠皆涕涟。但愿千丈松。结景云之峰。山高日华早。枝多风彩重。我还爱芳杜。群住揖骊龙。"
    },
    {
      "title": "边城将诗四首",
      "poem": "塞外何纷纷。胡骑欲成群。尔时始应募。来投霍冠军。刀含四尺影。剑抱七星文。袖间血洒地。车中旌拂云。轻躯如未殡。终当厚报君。仆本边城将。驰射灵关下。箭衔雁门石。气振武安瓦。勋轻赏废丘。名高拜横野。留书应凿楹。传功须勒社。徒倾七尺命。酬恩终自寡。闻君报一餐。远送出平野。玉标丹霞剑。金络艳光马。高旗入汉飞。长鞭历地写。曙星海中出。晓月山头下。岁晏坐论功。自有思臣者。临淄重蹴踘。曲城好击刺。不要身后名。专骋眼前智。君看班定远。立功不负义。掣拽二丈旗。踯躅双凫骑。但问相知否。死生无险易。"
    },
    {
      "title": "秋念诗",
      "poem": "团团珠晖转。照照汉阴移。箕风入桂露。璧月满瑶池。树青草未落。蝉凉叶已危。还深长夜想。顾忆临邛卮。芳杜果芜没。缨带欲何为。  吴均"
    },
    {
      "title": "采药大布山诗",
      "poem": "我本北山北。缘涧彩山麻。九茎日反照。三叶长生花。可用蠲忧疾。聊持驻景斜。景斜不可驻。年来果如驱。安得昆仑山。偃蹇三珠树。三珠始结荄。绛叶凌朱台。玉壶白凤肺。金鼎青龙胎。韩众及王子。何世无仙才。安期傥欲顾。相见在蓬莱。"
    },
    {
      "title": "赠周散骑兴嗣诗二首",
      "poem": "子云好饮酒。家在成都县。制赋已百篇。弹琴复千转。敬通不富豪。相如本贫贱。共作失职人。包山一相见。昔）贤当路者。声名振华夏。朱轮玳瑁牛。紫鞚连钱马。朝花舞风去。夜月窥窗下。想君贵易朋。居然应见舍。"
    },
    {
      "title": "赠周兴嗣诗四首",
      "poem": "孺子贱而贫。且非席上珍。唯安莱芜甑。兼慕林宗巾。百年逢缱绻。千里遇殷勤。愿持江南蕙。以赠生刍人。思君欲何言。中心乱如雾。泪下非一端。愁来谁有数。子为冯敬通。不减汲长孺。千里无关梁。安得王乔屦。与君初相知。不言异一宿。意欲褰衣裳。阴云乱人目。之子伏高卧。伊予空杼轴。无因渡淇水。见此猗猗竹。可怨异公子。终自不敢言。青松蔽南陇。白云生北园。沉忧无人语。默念空凭轩。安得湛卢剑。以报相知恩。"
    },
    {
      "title": "入兰台赠王治书僧孺诗",
      "poem": "故人扬子云。校书麟阁下。寂寞少交游。纷纶富文雅。予为陇西使。寓居洛阳社。相思非不深。行行避骢马。"
    },
    {
      "title": "江上酬鲍几诗",
      "poem": "振棹出江湄。依依望九疑。欲谒苍梧帝。过问沅湘姬。折荷缝作盖。落羽纺成丝。吾行别有意。不为君道之。"
    },
    {
      "title": "赠柳秘书诗",
      "poem": "蘼芜与丹桂。奇心复奇骨。已蔽苍龙门。又影凤皇阙。紫云依夜来。清风扶晚发。鸳鹭若上天。寄声谢明月。"
    },
    {
      "title": "诣周承不值因赠此诗",
      "poem": "竹枝任风转。兰心逐风卷。青云叶上团。白露花中泫。闻君入绮疏。聊寄锦中书。一随平原客。宁忆豫章徐。"
    },
    {
      "title": "遥赠周承诗",
      "poem": "巨石乱天崖。杂树郁参差。伯鱼留蜀郡。长房还葛陂。练练波中月。亭亭云上枝。高岑蔽人者。无处得相知。"
    },
    {
      "title": "周承未还重赠诗",
      "poem": "石渠阒无人。子云今何在。顾望独怀忧。衔杯竟谁待。散雪逐吹寒。蓬姿浮霜采。甘泉无竹花。鹓雏欲还海。"
    },
    {
      "title": "赠王桂阳诗",
      "poem": "松生数寸时。遂为草所没。未见笼云心。谁知负霜骨。弱干可摧残。纤茎易凌忽。何当数千尺。为君覆明月。"
    },
    {
      "title": "酬",
      "poem": "郭临丞诗闻君立名义。我亦倦晨征。马在城上蹀。剑自腰中鸣。白日辽川暗。黄尘陇坻惊。愿君但衔酒。深知有素诚。"
    },
    {
      "title": "忆费昶诗",
      "poem": "皎皎日将上。猎猎起微风。山没清波内。帆在浮云中。直趣珠星北。斜开碧海东。故人若思我。当念离根蓬。"
    },
    {
      "title": "酬闻人侍郎别诗三首",
      "poem": "怅然心不乐。万里何悠悠。凌朝憩枉渚。薄暮遵江洲。君住青门上。我发霸陵头。相思自有处。春风明月楼。整棹北川湄。迥首望城邑。林疏风至少。山高云度急。共怀万里心。各作千行泣。欲见终无缘。思君空伫立。举首川之折。离鸿四向飞。子怜三湘薛。我忆五陵薇。但使同嘉遁。何必共轻肥。思君美如玉。不觉泪沾衣。"
    },
    {
      "title": "赠鲍舂陵别诗",
      "poem": "落叶思纷纷。蝉声犹可闻。水中千丈月。山上万重云。海鸿来倏去。林花合复分。所忧别离意。白露下沾裙。"
    },
    {
      "title": "别王谦诗",
      "poem": "严光不逐世。流转任飞蓬。欲还天台岭。不狎甘泉宫。离歌玉弦绝。别酒金卮空。倘遗故人念。仆在东山东。"
    },
    {
      "title": "奉使庐陵诗",
      "poem": "怅然不自怡。端忧坐漠漠。风急雁毛断。冰坚马蹄落。客子饥寒多。江上衣装薄。何当报恩罢。驱车还北郭。"
    },
    {
      "title": "迎柳吴兴道中诗",
      "poem": "闭闭日西靡。客念已蹉跎。长风倒危叶。轻练网寒波。白云光彩丽。青松意气多。所言饱恩德。忘我北山萝。"
    },
    {
      "title": "至湘洲望南岳诗",
      "poem": "重波沦且直。连山纠复纷。鸟飞不复见。风声犹可闻。胧胧树里月。飘飘水上云。长安远如此。无缘得报君。"
    },
    {
      "title": "登二妃庙诗",
      "poem": "朝云乱入目。帝女湘川宿。折菡巫山下。采荇洞庭腹。故以轻薄好。千里命舻舳。何事非相思。江上葳蕤竹。"
    },
    {
      "title": "咏怀诗二首",
      "poem": "仆本报恩人。走马救东秦。黄龙暗迢递。青泥寒苦辛。野战剑锋尽。攻城才智贫。唯馀一死在。留持赠主人。元淑势位卑。长卿宦情寡。二顷且营田。三钱聊饮马。悬风白云上。挂月青山下。心中欲有言。未得忘言者。"
    },
    {
      "title": "和萧洗马子显古意诗六首",
      "poem": "贱妾思不堪。采桑渭城南。带减连枝绣。发乱凤凰篸。花舞依长簿。蛾飞爱绿潭。无由报君信。流涕向春蚕。妾本倡家女。出入魏王宫。既得承雕辇。亦在更衣中。莲花衔青雀。宝粟钿金虫。犹言不得意。流涕忆辽东。春草可揽结。妾心正断绝。绿鬓愁中改。红颜啼里灭。非独泪成珠。亦见珠成血。愿为飞鹊镜。翩翩照离别。何处报君书。陇右五歧路。泪研兔枝墨。笔染鹅毛素。碧浮孟渚水。香下洞庭路。应归遂不归。芳春空掷度。妾家横塘北。发艳小长干。花钗玉腕转。珠绳金络丸。幂悬丹凤。逶迤摇白团。谁堪久见此。含恨不相看。匈奴数欲尽。仆在玉门关。莲花穿剑锷。秋月掩刀环。春机思窈窕。夏鸟鸣绵蛮。中人坐相望。狂夫终未还。"
    },
    {
      "title": "闺怨诗",
      "poem": "胡笳屡凄断。征蓬未肯还。妾坐江之介。君戍小长安。相去三千里。参商书信难。四时无人见。谁复重罗纨。"
    },
    {
      "title": "古意诗二首",
      "poem": "杂虏寇铜鍉。征役去三齐。扶山翦疏勒。傍海扫沈黎。剑光夜挥电。马汗昼成泥。何当见天子。画地取关西。西都盛冠盖。九逵尘雾过时。中有恶少年。伎能专自得。玉鞭莲花剑。金苣流星勒。聊为路傍人。写鞚长楸北。"
    },
    {
      "title": "览古诗",
      "poem": "尝稽真仙道。清淑秘众烦。秦皇及汉武。焉得游其藩。既欲先宇宙。仍规后乾坤。崇高与久远。万物莫能存。矧乃恣所欲。荒淫伐灵根。安期反蓬莱。王母还昆仑。"
    },
    {
      "title": "萍诗",
      "poem": "可怜池里萍。葐蒀《初学记》作氛氲。文苑云。草盛貌。一作气氲。紫复青。工随浪开合。能逐水低平。微根无所缀。细叶讵须茎。飘荡终难测。流连如有情。"
    },
    {
      "title": "去妾赠前夫诗",
      "poem": "弃妾在河桥。相思复相辽。凤凰簪落鬓。莲花带缓腰。肠从别处断。貌在泪中消。愿君忆畴昔。片言时见饶。"
    },
    {
      "title": "咏少年诗",
      "poem": "董生唯巧笑。子都信美目。百万市一言。千金买相逐。不道参差菜。谁论窈窕淑。愿言捧绣被。来就越人宿。"
    },
    {
      "title": "咏雪诗",
      "poem": "微风摇庭树。细雪下帘隙。萦空如雾转。凝阶似花积。不见杨柳春。徒看桂枝白。零泪无人道。相思空何益。"
    },
    {
      "title": "咏雪诗",
      "poem": "雪逐春风来。过集巫山野。澜漫虽可爱。悠扬讵堪把。问君何所思。昔日同心者。坐须风雪霁。相期洛城下。"
    },
    {
      "title": "春咏诗",
      "poem": "春从何处来。拂水复惊梅。云障青琐闼。风吹承露台。美人隔千里。罗帏闭不开。无由得共语。空对相思杯。"
    },
    {
      "title": "共赋韵咏庭中桐诗",
      "poem": "龙门有奇价。自言梧桐枝。华晖实掩映。细叶能披离。不降周王子。空待岁时移。严风忽交劲。遂使无人知。"
    },
    {
      "title": "咏柳诗",
      "poem": "细柳生堂北。长风发雁门。秋霜常振叶。春露讵濡根。朝作离蝉宇。暮成宿鸟园。不为君所爱。摧折当何言。"
    },
    {
      "title": "主人池前鹤诗",
      "poem": "本自乘轩者。为君阶下禽。摧藏多好貌。清唳有奇音。稻梁惠既重。华池遇亦深。怀恩未忍去。非无江海心。"
    },
    {
      "title": "咏宝剑诗",
      "poem": "我有一宝剑。出自昆吾溪。照人如照水。切玉如切泥。锷边霜凛凛。匣上风凄凄。寄语张公子。何当来见携。"
    },
    {
      "title": "咏灯诗",
      "poem": "昔在凤凰阙。七采莲花茎。陆离看宝帐。烂熳照文屏。檐艳烟光转。氛氲雾里轻。能方三五夜。桂树月中生。"
    },
    {
      "title": "别夏侯故章诗",
      "poem": "白马黄金羁。青骊紫丝鞚。新知关山别。故人河梁送。置此一函书。为余达云梦。"
    },
    {
      "title": "以服散枪赠殷钧诗",
      "poem": "玉铉布交文。金丹焕仙说。九沸翻成缓。七转良为切。执以代疏麻。长贻故人别。"
    },
    {
      "title": "梅花诗",
      "poem": "梅性本轻荡。世人相陵贱。故作负霜花。欲使绮罗见。但愿深相知。千摧非所恋。"
    },
    {
      "title": "征客诗",
      "poem": "公卿来怅别。葭声在狭斜。玉樽浮云盖。朱轮流水车。鞚中悬明月。剑杪照莲花。"
    },
    {
      "title": "杂绝句诗四首",
      "poem": "昼蝉已伤念。夜露复沾衣。昔别曾何道。今夕萤火飞。锦腰连枝滴。绣领合欢斜。梦中难言见。终成乱眼花。蜘蛛檐下挂。络纬井边啼。何曾得见子。照镜窗东西。泣听离夕歌。悲衔别时酒。自从今日去。当复相思否。"
    },
    {
      "title": "山中杂诗三首",
      "poem": "山际见来烟。竹中窥落日。鸟向檐上飞。云从窗里出。绿竹可充食。女萝可代裙。山中自有宅。桂树笼青云。具区穷地险。嵇山万里馀。奈何梁隐士。一去无还书"
    },
    {
      "title": "咏云诗二首",
      "poem": "飘飘上碧虚。蔼蔼隐青林。氛氲如有意。萦郁讵无心。白云苍梧来。过拂章花台。逢河散复卷。经风合且开。"
    },
    {
      "title": "咏慈姥矶石上松诗",
      "poem": "根为石所蟠。枝为风所碎。赖我有贞心。终凌细草辈。"
    },
    {
      "title": "送吕外兵诗",
      "poem": "白云浮海际。明月落河滨。送君长太息。徒使泪沾巾。"
    },
    {
      "title": "伤友诗",
      "poem": "可怜桂树枝。怀芳君不知。摧折寒山里。遂死无人窥。"
    },
    {
      "title": "诗",
      "poem": "日落登雍台。佳人殊未来。绮窗莲花掩。洞户玻璃开。"
    },
    {
      "title": "和柳惲毗山亭诗",
      "poem": "平湖旷复远。高树峻而危。"
    },
    {
      "title": "诗",
      "poem": "采葵莫伤根。结交莫羞贫。"
    },
    {
      "title": "歌",
      "poem": "玉山之津兮已濡。幽兰之草兮亦舒。又闻珩璧之独照。不见掌上之明珠。"
    },
    {
      "title": "诗",
      "poem": "秋风泷白水。雁足印黄沙。"
    },
    {
      "title": "剑骑诗",
      "poem": "剑是两蛟龙。"
    }
  ],
  "周兴嗣": [
    {
      "title": "答吴均诗三首",
      "poem": "明灯照暗室。边韶对赵壹。但酌中山酒。唯甘江浦橘。风动云人箕。雨至月离毕。王丹赠不拜。是我相知日。惊凫起北海。仪凤飞上林。骞低不同翼。欢楚亦殊音。曀曀夕云起。落落晓星沈。李陵报苏武。但令知我心。　昔别襄城村。同会长安市。谁学莱芜甑。本得王乔履。阶前养素鹤。池中饴赤鲤。一往玉壶上。兼复见箫史。"
    }
  ],
  "刘峻": [
    {
      "title": "登郁洲山望海诗",
      "poem": "沧潦联霄岫。层领郁巑。下盘盐海底。上转灵乌翼。滇氵眄非可辨。鸿溶信难测。轻尘久弭飞。惊浪终不息。云锦曜石屿。罗绫文水色。自江州还入石头诗鼓枻浮大川。延睇洛城观。洛城何郁郁。杳与云霄半。前望苍龙门。斜瞻白鹤馆。槐垂御沟道。柳缀金堤岸。迅马晨风趋。轻舆流水散。高歌梁尘下。縆瑟荆禽乱。我思江海游。曾无朝市玩。忽寄灵台宿。空轸及关叹。仲子入南楚。伯鸾出东汉。何能栖树枝。取毙王孙弹。"
    },
    {
      "title": "始居山营室诗",
      "poem": "自昔厌喧嚣。执志好栖息。啸歌弃城市。归来事畊织。凿户闚嶕峣。开轩望崭崱。激水檐前溜。修竹堂阴植。香风鸣紫莺。高梧巢绿翼。泉脉洞杳杳。流波下不极。仿佛玉山隈。想像瑶池侧。夜诵神仙记。旦吸云霞色。将驭六龙舆。行从三鸟食。谁与金门士。抚心论胸臆。"
    },
    {
      "title": "出塞",
      "poem": "蓟门秋气清。飞将出长城。绝漠冲风急。交河夜月明。陷敌挫金鼓。摧锋扬旆旌。去去无终极。日暮动边声。"
    }
  ],
  "萧洽": [
    {
      "title": "侍释奠会诗",
      "poem": "儒惟性府。道实人灵。乃宣地义。载景天经。合宫传蔼。衢室流馨。人区允睦。王路惟宁。舄弈代终。氛氲革禅。我后天临。庶氓利见。焕哉隆平。穆矣於变。德漏八埏。声锵九县。春方贰极。含神测几。敬恭驰道。祗承兽闱。列辟载粲。群司有晖。庵蔼槐路。逶迤衮衣。教思无方。循训有则。告奠先师。式祀盛德。其礼载闲。其仪不忒。幽显聿宣。人祗允塞。冬物澄华。寒晖暠絜。云浮钟虡。风生舞缀。尽性餐和。含灵饮悦。仰沐弘餐。俯惭磬劣。"
    }
  ],
  "王僧孺": [
    {
      "title": "朱鹭",
      "poem": "因风弄玉水。映日上金堤。犹持畏罗缴。未得异凫鹥。闻君爱白雉。兼因重碧鸡。未能声似凤。聊变色如珪。愿识昆明路。乘流饮复栖。"
    },
    {
      "title": "鼓瑟曲有所思",
      "poem": "夜风吹熠耀。朝光照昔邪。几销蘼芜叶。空落蒲桃花。不堪长织素。谁能独浣纱。光阴复何极。望促反成赊。知君自荡子。奈妾亦倡家。"
    },
    {
      "title": "白马篇",
      "poem": "千里生冀北。玉鞘黄金勒。散蹄去无己。摇头意相得。豪气发西山。雄风擅东国。飞鞚出秦陇。长驱绕岷僰。承谟若有神。禀算良不惑。瀄汨河水黄。参差嶂云黑。安能对儿女。垂帷弄毫墨。兼弱不称雄。后得方为特。此心亦何已。君恩良未塞。不许跨天山。何由报皇德。"
    },
    {
      "title": "古意诗",
      "poem": "青丝控燕马。紫艾饰吴刀。朝风吹锦带。落日映珠袍。陆离关右客。照耀山西豪。虽非学诡遇。终是任逢遭。人生会有死。得处如鸿毛。宁能偶鸡鹜。寂寞隐蓬蒿。"
    },
    {
      "title": "登高台",
      "poem": "试出金华殿。聊登铜雀台。九路平如掌。千门洞已开。轩车映日过。箫管逐风来。若非邯郸美。便是洛阳才。"
    },
    {
      "title": "湘夫人",
      "poem": "桂栋承薜帷。眇眇川之湄。白蘋徒可望。绿芷竟空滋。日暮思公子。衔意嘿无辞。"
    },
    {
      "title": "侍宴诗",
      "poem": "丽景属春馀。清阴澄夏首。交枝隐修径。回流影遥阜。徙帷轹轻筠。移銮拂高柳。去矣劳茂绩。勉哉报嘉诱。小臣良不才。涓尘愧所守。何用胜雕斫。譬木良如朽。"
    },
    {
      "title": "又",
      "poem": "回舆避暑宫。下辇迎风馆。散漫轻烟转。霏微商云散。蔓草亘岩垂。高枝起天半。回风稍惊水。落光渐斜岸。玅儛驻行云。清歌入层汉。晬颜畅有怿。德音良已粲。"
    },
    {
      "title": "落日登高诗",
      "poem": "凭高且一望。目极不能舍。东北指青门。西南见白社。轸轸河梁上。纷纷渭桥下。争利亦争名。驱车复驱马。宁访蓬蒿人。谁怜寂寞者。"
    },
    {
      "title": "中川长望诗",
      "poem": "长川杳难即。四望四无极。安流宁可值。愤风方未息。危帆渡中悬。孤光岩下昃。岸际树难辨。云中鸟易识。莫恨东复西。谁知迂且直。故乡相思者。当春爱颜色。独写千行泪。谁同万里忆。"
    },
    {
      "title": "赠顾仓曹诗",
      "poem": "洛阳十二门。楼阙似西昆。暧暧罘罳下。相望隔画垣。画垣向阿阁。栖凤复栖鸳。五曹均趋奏。六尚等便烦。朝炉何馥馥。夜锦有馀温。日中驱上驷。骧首遍京苑。晨趋魏公子。夕宿韩王孙。夙昔今何在。生平弃不论。譬如菤葹草。心谢叶空存。谁复三承睫。独念九飞魂。"
    },
    {
      "title": "秋日愁居答孔主簿诗",
      "poem": "首秋云物善。昼暑旦犹清。日华随水泛。树影逐风轻。依帘野马合。当户昔耶生。物我一无际。人鸟不相惊。傥过北山北。聊访法高卿。"
    },
    {
      "title": "至牛渚忆魏少英诗",
      "poem": "枫林暧似画。沙岸净如扫。空笼望悬石。回斜见危岛。绿草闲游蜂。青葭集轻鸨。徘徊洞初月。浸淫溃春潦。非愿岁物华。徒用风光好。"
    },
    {
      "title": "寄何记室诗",
      "poem": "思君不得见。望望独长嗟。夜风入寒水。晚露拂秋花。何由假日御。暂得寄风车。"
    },
    {
      "title": "忽不任愁聊示固远诗",
      "poem": "去秋客旧吴。今春投故越。泪逐东归水。心挂西斜月。未应岁贬颜。直以忧残发。"
    },
    {
      "title": "为何库部旧姬拟蘼芜之句诗",
      "poem": "出户望兰薰。褰帘正逢君。敛容裁一访。新知讵可间。新人含笑近。故人含泪隐。妾意在寒松。君心逐朝槿。"
    },
    {
      "title": "何生姬人有怨诗",
      "poem": "寒树栖羁雌。月映风复吹。逐臣与弃妾。零落心可积压。宝琴徒七弦。兰灯空自枝。颦谷不足效。啼妆拭复垂。同衾成楚越。异国非仳离。"
    },
    {
      "title": "为人伤近而不见诗",
      "poem": "嬴女凤皇楼。汉姬柏梁殿。讵胜仙将死。音容犹可见。我有一心人。同乡不异县。异县不成隔。同乡更脉脉。脉脉如牛女。何由寄一语。"
    },
    {
      "title": "月夜咏陈南康新有所纳诗",
      "poem": "二八人如花。三五月如镜。开帘一种色。当户两相映。重价出秦韩。高名入燕郑。十城屡请易。千金几争聘。君意自能专。妾心本无竞。"
    },
    {
      "title": "咏捣衣诗",
      "poem": "足伤金管遽。多怆缇光促。露团池上紫。风飘庭里绿。下机骛西眺。鸣砧遽东旭。芳汗似兰汤。雕金辟龙烛。散度广陵音。掺写渔阳曲。别鹤悲不已。离鸾断还续。尺素在鱼肠。寸心凭雁足。"
    },
    {
      "title": "与司马治书同闻邻妇夜织诗",
      "poem": "洞房风已激。长廊月复清。蔼蔼夜庭广。飘飘晓帐轻。杂闻百虫思。偏伤一鸟声。鸟声长不息。妾心复何极。犹恐君无衣。夜夜当窗织。"
    },
    {
      "title": "为人述梦诗",
      "poem": "工知想成梦。未信梦如此。皎皎无片非。的的一皆是。以亲芙蓉褥。方开合欢被。雅步极嫣妍。含辞姿委靡。如言非倏忽。不意成俄尔。及寤尽空无。方知悉虚诡。"
    },
    {
      "title": "侍宴景阳楼诗",
      "poem": "金铺烁可镜。桂栋俨临云。沾觞均饮德。服道验朝闻。讵论禹无间。非耻尧为君。小臣亦何者。短翮屡追群。"
    },
    {
      "title": "春日寄乡友诗",
      "poem": "旅心已多恨。春至尚离群。翠枝结斜影。绿水散圆文。戏鱼两相顾。游鸟半藏云。何时不悯默。是日最思君。"
    },
    {
      "title": "夜愁示诸宾诗",
      "poem": "檐露滴为珠。池水合成璧。万行朝泪泻。千里夜愁积。孤帐闭不开。寒膏尽复益。谁知心眼乱。看朱忽成碧。"
    },
    {
      "title": "送殷何两记室诗",
      "poem": "掩袖出南浦。驱车送上征。飘飘晓云驶。瀁々旦潮平。不肖余何惜。无赀尔勿轻。倘有还书便。一言访死生。"
    },
    {
      "title": "春闺有怨诗",
      "poem": "愁来不理鬓。春至更攒眉。悲看蛱蝶粉。泣望蜘蛛丝。月映寒蛩褥。风吹翡翠帷。飞鳞难托意。驶翼不衔辞。"
    },
    {
      "title": "秋闺怨诗",
      "poem": "斜光隐西壁。暮雀上南枝。风来秋扇屏。月出夜灯吹。深心起百际。遥泪非一垂。徒劳妾辛苦。终言君不知。"
    },
    {
      "title": "咏宠姬诗",
      "poem": "及君高堂还。值妾妍妆罢。曲房褰锦帐。回廊步珠屣。玉钗时可挂。罗襦讵难解。再顾连城易。一笑千金买。"
    },
    {
      "title": "在王晋安酒席数韵诗",
      "poem": "窈窕宋华容。但歌有清曲。转盻非无以。斜扇还相瞩。讵减许飞琼。多胜刘碧玉。何因送款款。半饮杯中醁。"
    },
    {
      "title": "为人宠姬有怨诗",
      "poem": "可怜独立树。枝轻根易摇。已为露所浥。复为风所飘。锦衾襞不开。端坐夜及朝。是妾愁成瘦。非君重细腰。"
    },
    {
      "title": "为姬人自伤诗",
      "poem": "自知心里恨。还向影中羞。回持昔慊慊。变作今悠悠。还君与妾扇。归妾奉君裘。弦断犹可续。心去最难留。"
    },
    {
      "title": "为人有赠诗",
      "poem": "碧玉与绿珠。张卢复双女。曼声古难匹。长袂世无侣。似出凤凰楼。言发潇湘渚。幸有褰裳便。含情寄一语。"
    },
    {
      "title": "见贵者初迎盛姬聊为之咏诗",
      "poem": "久想专房丽。未见倾城者。千金访繁华。一朝遇容冶。空本蓟门外。来戏丛台下。长卿幸未匹。文君复新寡。"
    },
    {
      "title": "伤乞人诗",
      "poem": "少年空扶辙。白首竟填沟。苇席何由足。菽藿不能周。自顾非好乞。行且欲包羞。劳君款曲问。冒此殷勤酬。"
    },
    {
      "title": "春思诗",
      "poem": "雪罢枝即青。冰开水便绿。复闻黄鸟声。全作相思曲。"
    },
    {
      "title": "为徐仆射妓作诗",
      "poem": "日晚应归去。上客强盘桓。稍知玉钗重。渐见罗襦寒。"
    },
    {
      "title": "春怨诗",
      "poem": "四时如湍水。飞奔竞回复。夜鸟响嘤嘤。朝光照煜煜。厌见花成子。多看笋为竹。万里断音书。十载异栖宿。积愁落芳髩。长啼坏美目。君去在榆关。妾留住函谷。惟对昔邪房。如愧蜘蛛屋。独唤响相酬。还将影自逐。象床易毡簟。罗衣变单复。几过度风霜。犹能保茕独。"
    },
    {
      "title": "咏春诗",
      "poem": "岸烟起暮色。岸水带斜晖。径狭横枝度。帘摇惊燕飞。落花承步履。流涧写行衣。何殊九芝盖。簿暮洞庭归。"
    }
  ],
  "徐悱": [
    {
      "title": "白马篇",
      "poem": "妍蹄饰镂鞍。飞鞚度河干。少年本上郡。遨游入露寒。剑琢荆山玉。弹把随珠丸。闻有边烽息。飞候至长安。然诺窃自许。捐躯谅不难。占兵出细柳。转战向楼兰。雄名盛李霍。壮气能彭韩。能令石饮羽。复使发冲冠。要功非汗马。报效乃锋端。日没塞云起。风悲胡地寒。西征馘小月。北去脑乌丸。报归明天子。燕然石复刊。"
    },
    {
      "title": "古意酬到长史溉登琅邪城诗",
      "poem": "甘泉警烽候。上谷抵楼兰。此江称豁险。兹山复郁盘。表里穷形胜。襟带尽严峦。修篁壮下属。危楼峻上干。登陴起遐望。回首见长安。金沟朝灞浐。甬道入鸳鸾。鲜车骛华毂。汗马跃银鞍。少年负壮气。耿介立冲冠。怀纪燕山石。思开函谷丸。岂如霸上戏。羞取路傍观。寄言封侯者。数奇良可叹。"
    },
    {
      "title": "对房前桃树咏佳期赠内诗",
      "poem": "相思上北阁。徙倚望东家。忽有当轩树。兼含映日花。方鲜类红粉。比素若铅华。更使增心忆。弥令想狭邪。无如一路阻。脉脉似云霞。严城不可越。言折代疏麻。"
    },
    {
      "title": "赠内诗",
      "poem": "日暮想清阳。蹑履出椒房。网虫生锦荐。游尘掩玉床。不见可怜影。空馀黼帐香。彼美情多乐。挟瑟坐高堂。岂忘离忧者。向隅心独伤。聊因一书札。以代九回肠。"
    }
  ],
  "周舍": [
    {
      "title": "上云乐",
      "poem": "西方老胡。厥名文康。遨游六合。傲诞三皇。西观濛泛。东戏扶桑。南泛大蒙之海。北至无通之乡。昔与若士为友。共弄彭祖扶床。往年暂到昆仑。复值瑶池举觞。周帝迎以上席。王母赠以玉浆。故乃寿如南山。志若金刚。青眼Ａ４９Ａ４９。白发长长。蛾眉临髭。高鼻垂口。非直能俳。又善饮酒。箫管鸣前。门徒从后。济济翼翼。各有分部。凤皇是老胡家鸡。狮子是老胡家狗。陛下拨乱反正。再朗三光。泽与雨施。化与风翔。觇云候吕。志游大梁。重驷修路。始届帝乡。伏拜金阙。仰瞻玉堂。从者小子。罗列成行。悉知廉节。皆识义方。歌管愔愔。铿鼓锵锵。响振钧天。声若鹓皇。前却中规矩。进退得宫商。举技无不佳。胡舞最所长。老胡寄箧中。复有奇乐章。赍持数万里。愿以奉圣皇。乃欲次第说。老耄多所忘。但愿明陛下。寿千万岁。欢乐未渠央。"
    },
    {
      "title": "还田舍诗",
      "poem": "薄游久已倦。归来多暇日。未凿武陵岩。先开仲长室。松篁日月长。蓬麻岁时密。心存野人趣。贵使容吾膝。况兹薄暮情。高秋正萧瑟。"
    }
  ],
  "陆倕": [
    {
      "title": "释奠应令诗",
      "poem": "。付规矩。乃据石稚。言藏金斧。方深雪。载调淮雨。乐驾中和。诗同下武。巍巍储后。实等生灵。克岐克嶷。夙智早成。无论岳跱。岂匹泉Ａ５０。桂宫恧誉。兰殿惭声。鼓宗式训。成均戒典。将弘四术。且陈三善。周胶聿建。虞庠载阐。博习方亲。离经向辩。硕学如市。高生间出。济济横经。祁祁负袠。文参孔囿。玄游老室。先易后难。功倍师逸。奠采贻诰。器币有章。紊维既弛。绝典还光。庭陈宿设。阶列周张。礼充羁偶。物盛员方。景属遵暮。惟时栗烈。夜露方涂。朝流己折。铿锵萃止。肃雍在列。顾省无庸。徒然浮窃。"
    },
    {
      "title": "和昭明太子钟山解讲诗",
      "poem": "终南邻汉阙。高掌跨周京。复此亏山岭。穹窿距帝城。当衢启珠馆。临下构山楹。南望穷淮溆。北眺尽沧溟。步檐广弘明集作担。注云。三本、宫本作檐。时中宿。飞阶或上征。网户图云气。龛室画仙灵。副君怜世网。广命萃人英。道筵终后说。銮辔出郊坰。云峰响流吹。松野映风旌。睿心嘉杜若。神藻茂琳琼。多谢先成敏。空颁后乘荣。"
    },
    {
      "title": "以诗代书别后寄赠诗",
      "poem": "余本水乡士。闭门江海隅。时逢世道泰。蹇足步高衢。名成宦虽立。效微功日疏。入仕乘肥马。出守拥高车。关门游昔吏。迁亭有故书。江派资贤牧。宗英出建旟。不劳王布鼓。无赖露田车。弼政非责实。求名已课虚。长卿病犹在。修龄疾未祛。讵知亭长肉。宁挂府丞鱼。不能未能止。内讼惭诸已。黾勉从王事。纚舟出淮泗。朋故远追寻。暝宿清江阴。明旦一分手。翻飞各异林。归舟随岸曲。犹闻歌棹音。行者日超远。谁见别离心。夕次冽洲岸。明登慈姥岑。水流多回复。余归良未寻。江关寒事早。夜露伤秋草。心属姑苏台。目送邯郸道。葭苇日苍苍。亲知慎早凉。刘兄消渴病。休摄戒无良。殷弟癫眩疾。行止避风霜。刘侯有馀冷。宜饵陟厘方。伏子多风咳。门冬幸易将。率更爱雅体。体弱思自强。吏曹勉玉润。讽议勖金相。比部多暇日。奚用肆龙章。建德何为者。无堕无人乡。记室朋从暇。露蝎附行商。议曹坐朝罢。尺板嗣徽芳。双栖成独宿。俱飞忽异翔。眷言思亲友。沉思结中肠。追惟畴昔时。朝府多欢暇。薄暮尘埃静。飞盖遥相迓。李郭或同舟。潘夏时方驾。娱谈终美景。敷文永清夜。促膝岂异人。戚戚皆朋娅。今者一乖离。漼然心事差。山川望犹近。便似隔天涯。玉躬子加护。昭质余未亏。八行思自勉。一札望来仪。"
    },
    {
      "title": "赠任昉诗",
      "poem": "和风杂美气。下有真人游。壮矣荀文若。贤哉陈太丘。今则兰台聚。万古信为俦。任君本达识。张子复清修。既有绝尘到。复见黄中刘。"
    }
  ],
  "陆罩": [
    {
      "title": "采菱曲",
      "poem": "参差杂荇枝。田田竞荷密。转叶任香风。舒花影流日。戏鸟波中荡。游鱼菱下出。不与文王嗜。羞持比萍实。"
    },
    {
      "title": "奉和往虎窟山寺诗",
      "poem": "鸡鸣动睟驾。柰苑眷晨游。朱镳陵九达。青盖出层楼。岁华满方岫。虹彩被春洲。葆吹临风远。旌羽映九斿。乔枝隐修迳。曲涧聚轻流。徘徊花草合。浏亮鸟声遒。金盘响清梵。涌塔应鸣桴。慧云方靡靡。法水正悠悠。实归徒荷教。信解愧难径。"
    },
    {
      "title": "闺怨诗",
      "poem": "自怜断带日。偏恨分钗时。留步惜馀影。含意结愁眉。徒知今异昔。空使怨成思。欲以别离思。独向蘼芜悲。"
    },
    {
      "title": "咏笙诗",
      "poem": "管清罗袖拂。响合绛唇吹。含情应节转。逸态逐声移。所美周王子。弄羽一参差。"
    }
  ],
  "纪少瑜": [
    {
      "title": "游建兴苑诗",
      "poem": "丹陵抱天邑。紫渊更上林。银台悬百仞。玉树起千寻。水流冠盖影。风扬歌吹音。踟蹰怜拾翠。顾步惜遗簪。日落庭光转。方幰屡移阴。终言乐未极。不道爱黄金。"
    },
    {
      "title": "拟吴均体应教诗",
      "poem": "庭树发春辉。游人竞下机。却匣擎歌扇。开箱择舞衣。桑萎不复惜。看花遽将夕。自有专城居。空持迷上客。"
    },
    {
      "title": "月中飞萤诗",
      "poem": "远度时依幕。斜来如畏窗。向月光还尽。临池影更双。"
    },
    {
      "title": "春日诗",
      "poem": "愁人试出牖。春色定无穷。参差依网日。澹荡入帘风。落花还绕树。轻飞去隐空。徒令玉箸迹。双乘明镜中。"
    },
    {
      "title": "咏残灯诗",
      "poem": "残灯犹未灭。将尽更扬辉。唯馀一两焰。才得解罗衣。"
    }
  ],
  "张率": [
    {
      "title": "短歌行",
      "poem": "君子有酒。小人鼓缶。乃布长筵。式宴亲友。盛壮不留。容华易朽。如彼槁叶。有似过牖。往日莫淹。来期无久。秋风悴林。寒蝉鸣柳。悲自别深。欢田会厚。岂云不乐。与子同寿。我酒既盈。我肴伊阜。短歌是唱。孰知身后。"
    },
    {
      "title": "远期",
      "poem": "远期终不归。节物坐将变。白露怆单衣。秋风息团扇。谁能久别离。他乡且异县。浮云蔽重山。相望何时见。寄言远期者。空闺泪如霰。"
    },
    {
      "title": "对酒",
      "poem": "对酒诚可乐。此酒复芳醇。如华良可贵。似乳更堪珍。何当留上客。为寄掌中人。金樽清复满。玉椀亟来亲。谁能共迟暮。对酒惜芳辰。君歌尚未罢。却坐避梁尘。"
    },
    {
      "title": "日出东南隅行",
      "poem": "朝日照屋梁。夕月悬洞房。专遽自称艳。独伊览光。虽资自然色。谁能弃薄妆。施着见朱粉。点画示赪黄。含贝开丹吻。如羽发清阳。金碧既簪珥。绮縠复衣堂。方领备虫彩。曲裙杂鸳鸯。手操独茧绪。唇凝脂燥黄。"
    },
    {
      "title": "相逢行",
      "poem": "相逢夕阴街。独趋尚冠里。高门既如一。甲第复相似。凭轼日欲昏。何处访公子。公子之所在。所在良易知。青楼出上路。渐台临曲池。堂上抚流徽。雷樽朝夕施。橘柚芬华实。朱火燎金枝。兄弟两三人。冠佩纷陆离。朝从禁中出。车骑并驱驰。金鞍马脑勒。聚观路傍儿。入门一顾望。凫鹄有雄雌。雄雌各数千。相鸣戏羽仪。并在东西立。群次何离离。大妇刺方领。中妇抱婴儿。小妇尚娇稚。端坐吹参差。丈夫无遽起。神凤且来仪。"
    },
    {
      "title": "走马引",
      "poem": "良马龙为友。玉珂金作羁。驰骛宛与洛。半骤复半驰。倏忽而千里。光景不及移。九方惜未见。薛公宁所知。敛辔且归去。吾畏路傍儿。"
    },
    {
      "title": "沧海雀",
      "poem": "大雀与黄口。来自沧海区。清晨啄原粒。日夕依野株。虽忧鸷鸟击。长怀沸鼎虞。况复随时起。翻飞不可拘。寄言挟弹子。莫贱隋侯珠。"
    },
    {
      "title": "楚王吟",
      "poem": "章台迎夏日。梦远感春条。风生竹籁响。云垂草绿饶。相看重束素。唯欣争细腰。不惜同从理。但使一闻韶。"
    },
    {
      "title": "清凉",
      "poem": "登台待初景。帐殿蔼馀晨。罗帐夕风济。清气尚波人。长簟凉可仰。平莞温未亲。幸愿同枕席。为君横自陈。"
    },
    {
      "title": "玄云",
      "poem": "坏阵压峨垄。遮窗暗思扉。映日斜生海。跨树似鹏飞。梦山妾已去。落靥何由归。"
    },
    {
      "title": "白纻歌九首",
      "poem": "歌儿流唱声欲清。舞女趁节体自轻。歌舞并妙会人情。依弦度曲婉盈盈。扬蛾为态谁目成。妙声屡唱轻体飞。流津染面散芳菲。俱动齐息不相违。令彼嘉客澹忘归。时久玩夜明星稀。日暮搴门望所思。风吹庭树月入帷。凉阴既满草虫悲。谁能离别长夜时。流叹不寝泪如丝。与君之别终何知。秋风鸣条露垂叶。空闺光尽坐愁妾。独向长夜泪承睫。山高水深路难涉。望君光景何时接。遥夜方远时既寒。秋风萧瑟白露团。佳期不待岁欲阑。念此迟暮独无欢。鸣弦流管增长叹。夜寒湛湛夜未央。华灯空烂月悬光。从风衣起发芬香。为君起舞幸不忘。列坐华筵纷羽爵。清曲未终月将落。歌舞及时酒常酌。无令朝露坐销铄。愁来夜迟犹叹息。抚枕思君终反仄。金翠钗环稍不饰。雾縠流黄不能织。但坐空闺思何极。欲以短书寄飞翼。遥夜忘寐起长叹。但望云中双飞翰。明月入牖风吹幔。终夜悠悠坐申旦。谁能知我心中乱。终然有怀岁方晏。"
    },
    {
      "title": "长相思二首",
      "poem": "长相思。久离别。美人之远如雨绝。独延伫。心中结。望云云去远。望鸟鸟飞灭。空望终若斯。珠泪不能雪。长相思。久别离。所思何在若天垂。郁陶相望不得知。玉阶月夕映。罗帏风夜吹。长思不能寝。坐望天河移。"
    },
    {
      "title": "咏霜诗",
      "poem": "驷见视乾度。钟鸣测地机。秋冬交代序。申霜白绥绥。原野生暮霭。阶墀散夕霏。徘徊总严气。怅望沦清辉。平台寒月色。池水怆风威。凝阴同徂夜。遰雁独归飞。萦丛乱芜绝。繁林纷已稀。贞松非受令。芳草徒具腓。"
    },
    {
      "title": "太庙齐夜诗",
      "poem": "洁斋谢纷华。寂寥清庙静。肃襟视牲盛。端服侍严省。"
    },
    {
      "title": "咏跃鱼应诏诗",
      "poem": "戢鳞隐繁藻。颁首承渌漪。何用游溟澥。且跃天渊池。"
    }
  ],
  "到洽": [
    {
      "title": "赠任昉诗",
      "poem": "兽生文蔚。凤亦五色。绚彩火然。岂由画饰。猗欤若人。不扶自直。数仞难窥。万顷谁测。四教必修。九德斯备。往行前言。多识罔匮。一见口传。暂闻心记。生知之敏。昔餐今至。艺不兼游。择其从善。苞罗载籍。绝妙虫篆。该综名实。宪章朝典。不体良才。孰营心辩。在昔未遘。乃眷伊人。余未倒屣。先枉清尘。顾惭菲薄。徒招好仁。倾盖已旧。久敬弥亲。范张交好。升堂拜母。亦蒙吾贤。此眷之厚。恩犹弟兄。义实朋友。岂云德招。信兹善诱。欣遇以来。四载斯日。运谢如流。时焉岁聿。月次既穷。星回已毕。玄象昼昏。明庶晓疾。妍拙不齐。方员各取。子登王朝。为代规矩。余栖一丘。卧痾静处。同尽性分。殊涂嘿语。得於神遇。相忘道术。若水之淡。乃同胶漆。岂寄呴濡。方申绸密。在心为志。非诗奚述。"
    },
    {
      "title": "答秘书丞张率诗",
      "poem": "东南季子。上国贾生。会稽竹箭。峄阳孤茎。物产因地。品赋斯征。孰若兼美。羽仪上京。上京羽仪。十纪鸿渐。竹待羽栝。木资刳剡。皎皎素丝。涅而不染。晨鸡靡暄。径寸谁掩。豫樟之生。谁能先识。山衡野虞。偶知所植。百尺无枝。何枉斯直。青冥耸翰。丹屑拂翼。尔日闻声。余称倾盖。事以年殊。理因义会。我好春兰。子欢秋艾。兰艾既辩。春秋交害。在昔壮年。尝怪长老。殷勤好少。忘年爱宝。於今念兹。苟求怀抱。绮繻素褐。何伤交道。前有元干。置左置右。后有弘度。流分四部。爰在伊人。蔚为举首。余掌司直。有谬兰莠。余既迟暮。伤兹岁聿。迫以贱事。且婴老疾。子有俦年。方赊来日。虽无事焉。宁忘蓬荜。寤言安适。怀人在斯。九重窈窕。长安莫窥。既迅千里。玉策金羁。且息望美。自事衰疲。"
    }
  ],
  "傅昭": [
    {
      "title": "恭职北郊诗",
      "poem": "皇猷属穹昊。至德迈深渊。禋望沿礼举。咸秩资化宣。端职恭瘗祀。饬躬奉严蠲。淑气符首节。光风临上年。"
    }
  ],
  "裴子野": [
    {
      "title": "答张贞成皋诗",
      "poem": "匈奴时未灭。连年被甲兵。明君思将帅。方听鼓鼙声。吾生恣逸翮。抚剑起徂征。非徒慕辛季。聊欲逞良平。出车既方轨。绝幕且横行。岂伊长缨系。行见黄河清。虽令懦夫勇。念别犹有情。感子盈编赠。握玩以为荣。跂子振旅凯。含毫备勒铭。"
    },
    {
      "title": "咏雪诗",
      "poem": "飘飖千里雪。倏忽度龙沙。从云合且散。因风卷复斜。拂草如连蝶。落树似飞花。若赠离居者。折以代瑶华。"
    },
    {
      "title": "上朝值雪诗",
      "poem": "沐雪款千门。栉风朝万户。集霰渝丹黻。流云飘绣柱。滴沥垂土膏。阑干悬石乳。"
    }
  ],
  "梁昭明太子萧统": [
    {
      "title": "有所思",
      "poem": "公子远于隔。乃在天一方。望望江山阻。悠悠道路长。别前秋叶落。虽后春花芳。雷叹一声响。雨泪忽成行。怅望情无极。倾心还自伤。"
    },
    {
      "title": "相逢狭路间",
      "poem": "京华有曲巷。巷曲不通舆。道逢一侠客。缘路问君居。君居在城北。可寻复易知。朱门间皓壁。刻桷映晨离。阶植若华草。光景逐飙移。轻幰委四屈。兰膏然百枝。长子饰青紫。中子任以赀。小子始总角。方作啼弄儿。三子俱入门。赫奕盛羽仪。骅骝服衡辔。白玉镂嗁羁。容止同规矩。宾从尽恭卑。雅郑时间作。孤竹乍参差。云翔杂水宿。弄吭满清池。欢乐无终极。流目岂知疲。门下非毛遂。坐上尽英奇。大妇成贝锦。中妇饬粉絁。小妇独无事。理曲步檐垂。丈人暂徙倚。行使流风吹。"
    },
    {
      "title": "三妇艳",
      "poem": "大妇舞轻巾。中妇拂华茵。小妇独无事。红黛润芳津。良人且高卧。方欲荐梁尘。"
    },
    {
      "title": "饮马长城窟行",
      "poem": "亭亭山上柏。悠悠远行客。行客行路遥。故乡日迢迢。迢迢不可见。长望涕如霰。如霰独留连。长路邈绵绵。胡马爱北风。越燕见日喜。蕴此望乡情。沈忧不能止。有朋西南来。投我用木李。并有一札书。行止风云起。扣封披书札。书札竟何有。前言节所爱。后言别离久。"
    },
    {
      "title": "长相思",
      "poem": "相思无终极。长夜起叹息。徒见貌婵娟。宁知心有忆。寸心无以因。愿附归飞翼。"
    },
    {
      "title": "将进酒",
      "poem": "洛阳轻薄子。长安游侠儿。宜城溢渠碗。中山浮羽卮。"
    },
    {
      "title": "上林",
      "poem": "千金騕褭骑。万斥流水车。争游上林里。高盖逗春华。"
    },
    {
      "title": "示徐州弟诗",
      "poem": "载披经籍。言括典坟。郁哉元气。焕矣天文。二仪肇建。清浊初分。粤生品物。乃有人伦。人伦惟何。五常为性。因以泥黑。犹麻违正。违仁则勃。弘道斯盛。友于兄弟。是亦为政。伊予与尔。共气分躯。顾昔髫发。追惟绮襦。绸缪紫掖。兴寝每俱。朝游青琐。夕步彤庐。惟皇建国。疏爵树亲。既固盘石。亦济蒸人。亦有行迈。去此洛滨。自兹厥后。分折已频。济河之隔。载离寒暑。甫旋皇邑。遽临荆楚。分手澄江。中心多绪。形反桂宫。情留兰渚。有命自天。亦徂梦菀。欣此同席。欢焉忘饭。九派仍临。三江未反。滔滔不归。悠悠斯远。长赢届节。令弟旋兹。载睹玉质。我心则夷。逍遥玉户。携手丹墀。方符昔语。信矣怡怡。宴居昼室。靖眺铜池。三坟既览。四始兼摛。嘉肴玉俎。旨酒金卮。阴阴色晚。白日西移。西移已夕。华烛云景。屑屑风生。昭昭月影。高宇既清。虚堂复静。义府载陈。玄言斯逞。纶言遄降。伊尔用行。有行安适。义乃维城。载脂朱毂。亦抗翠旌。惄如朝饥。独钟予情。远於将之。爰适上菀。霭霭云浮。暧暧景晚。予叹未期。尔悲将远。日夕解袂。鸣笳言反。言反甲馆。雨面莫收。予若西岳。尔譬东流。兴言思此。心焉如浮。玉颜虽阻。金相嗣丘。"
    },
    {
      "title": "诒明山宾诗",
      "poem": "平仲古称奇。夷齐昔擅美。令则挺伊贤。东秦固多士。筑室非道傍。置宅归仁里。庚桑方有系。原生今易拟。必来三径人。将招五经士。"
    },
    {
      "title": "春日宴晋熙王诗",
      "poem": "百六钟期数。三七厄时中。国难悲如毁。亲离叹数穷。藩哲游沮梦。扬化抚边戎。幸兹同宴醑。引满爱樽空。"
    },
    {
      "title": "宴阑思旧诗",
      "poem": "孝若信儒雅。稽古文敦淳。茂沿实俊朗。文义纵横陈。佐公持方介。才学罕为邻。灌蔬实温雅。摛藻每清新。余非狎异者。惟旧且怀仁。绸缪似河曲。契阔等漳滨。如何离灾尽。眇漠同埃尘。一起应刘念。泫泫欲沾巾。"
    },
    {
      "title": "咏山涛王戎诗二首",
      "poem": "颜生五君咏不取山涛、王戎。余聊咏之焉。山公弘识量。早厕竹林欢。聿来值英主。身游廊庙端。位隆五教职。才周五品官。为君翻已易。居臣良不难。浚充如萧散。薄莫至中台。徵神归鉴景。晦行属聚财。嵇生袭玄夜。阮籍变青灰。留连追宴绪。垆下独徘徊。"
    },
    {
      "title": "和武帝游钟山大爱敬寺诗",
      "poem": "唐游薄汾水。周载集瑶池。岂若钦明后。回鸾鹫岭岐。神心鉴无相。仁化育有为。以兹慧日照。复见法雨垂。万邦跻仁寿。兆庶涤尘羁。望云虽可识。日用岂能知。鸿名冠子姒。德泽迈轩羲。班班仁兽集。匹匹翔凤仪。善游兹胜地。兹岳信灵奇。嘉木互纷札。层峰郁蔽亏。丹藤绕垂干。绿竹荫清池。舒华匝长阪。好鸟鸣乔枝。霏霏庆云动。靡靡祥风吹。谷虚流凤管。野绿映丹麾。帷宫设廛外。帐殿临郊垂。俯同南风作。斯文良在斯。伊臣限监国。即事阻陪随。顾惟实庸菲。冲薄竟奚施。至理从兴羡。终然类管窥。上圣良善诱。下愚惭不移。"
    },
    {
      "title": "开善寺法会诗",
      "poem": "栖乌犹未翔。命驾出山庄。诘屈登马岭。回互入羊肠。稍看原蔼蔼。渐见岫苍苍。落星埋远树。新雾起朝阳。阴池宿早雁。寒风催夜霜。兹地信闲寂。清旷惟道场。玉树琉璃水。羽帐郁金床。紫柱珊瑚地。神幢明月珰。牵萝下石磴。攀桂陟松梁。涧斜日欲隐。烟生楼半藏。千祀终何迈。百代归我皇。神功照不极。睿镜湛无方。法轮明暗室。慧海渡慈航。尘根久未洗。希沾垂露光。"
    },
    {
      "title": "同泰僧正讲诗",
      "poem": "大正以贞欲兼解。郁为善歌。琎师以行有馀力。缘怀继响。余自法席既阑。便思和寂。杼轴二年。濡翰两器。大正今春复为同泰建讲。法轮将半。此作方成。所以物色不同。序事或异。放光闻鹫岳。金牒秘香城。穷源绝有际。离照归无名。若人聆至寂。寄说表真冥。能令梵志遣。亦使群魔惊。宝珠分水相。须弥会色形。学徒均染氎。游士譬春英。伊予寡空智。徒深爱怯情。舒金起祗苑。开筵慕肃成。年钟儵从变。弦望聚舒盈。今开火林聚。净土接承明。掖影连高塔。法鼓乱严更。雷声芳树长。月出地芝生。已知法味乐。复悦玄言清。何因动飞辔。暂使尘劳轻。"
    },
    {
      "title": "钟山解讲诗",
      "poem": "清宵出望园。诘晨届钟岭。轮动文学乘。笳鸣宾从静。暾出岩隐光。月落林馀影。札纷八桂密。坡陁再城永。伊予爱丘壑。登高至节景。迢递睹千室。迤逦观万顷。即事已如斯。重兹游胜境。精理既已详。玄言亦兼逞。方知蕙带人。嚣虚成易屏。眺瞻情未终。龙镜忽游骋。非曰乐逸游。意欲识箕颍。"
    },
    {
      "title": "玄圃讲诗",
      "poem": "白藏气已暮。玄英序方及。稍觉螀声凄。转闻鸣雁急。穿池状浩汗。筑峰形嶪岌。旰云缘宇阴。晚景乘轩入。风来幔影转。霜流树条湿。林际素羽翾。漪间赪尾吸。试欲游宝山。庶使信根立。名利白巾谈。笔札刘王给。兹乐逾笙磬。宁止消悁。邑。虽娱惠有三。终寡闻知十。"
    },
    {
      "title": "东斋听讲诗",
      "poem": "昔闻孔道贵。今睹释花珍。至理乃悟寂。承禀实能仁。示教虽三彻。妙法信平均。信言主鄙俗。延情方慕真。庶兹祛八倒。冀此遣六尘。良思大车道。方愿宝船津。长延永生肇。庶廗谅徐陈。是节朱明季。灼烁治渠新。霏云出翠岭。凉风起青蘋。既餐甘露旨。方欲书诸绅。"
    },
    {
      "title": "讲席将毕赋三十韵诗依次用",
      "poem": "法苑称嘉柰。慈园羡修竹。灵觉相招影。神仙共栖宿。慧言绝已久。烦劳多累蓄。因兹阐慧云。欲使心尘伏。八水润焦芽。三明启群目。宝铎旦参差。名香晚芬郁。暂舍六龙驾。微祛二鼠蹙。意树发空花。心莲吐轻馥。喻斯沧海变。譬彼庵罗熟。妙智方缛锦。深词同雾縠。善学同梵爪。真言异铜腹。逶迤合盖城。葳蕤布金郁。珠华荫八溪。玉流通九谷。青禽乍下上。云雁飞翻覆。高谈属时胜。寡闻终自恧。日丽鸳鸯瓦。风度蜘蟵屋。落花散远香。霏云卷遥族。旷济同象园。中乘如伫独。后焰难坚明。初心易惊缩。应当离花水。无令乖七木。投岩不足贵。棘林安可宿。器月希留影。心灰庶方扑。视爱同采蜂。游善如原菽。八邑仙人山。四宝神龙澳。药树永繁稠。禅枝讵凋摵。以兹说闻道。庶此优驰逐。愿追露宝车。脱屣亲推毂。"
    },
    {
      "title": "晚春诗",
      "poem": "紫兰初叶满。黄莺弄始稀。石蹲还似兽。萝长更胜衣。水曲文鱼聚。林暝雅鸟飞。渚蒲变新节。岩桐长旧围。风花落未已。山斋开夜扉。"
    },
    {
      "title": "林下作妓诗",
      "poem": "炎光向夕敛。徙宴临前池。泉将影相得。花与面相宜。篪声如鸟弄。舞袖写风枝。欢乐不知醉。千秋长若斯。"
    },
    {
      "title": "拟古诗",
      "poem": "晨风被庭槐。夜露伤阶草。雾苦瑶池黑。霜凝丹墀皓。疏条索无阴。落叶纷可扫。安得紫芝术。终然获难老。"
    },
    {
      "title": "赋书帙诗",
      "poem": "擢影免园池。抽茎淇水侧。朝映出岭云。莫聚飞归翼。幸杂缃囊用。聊因班女织。一合轩羲曲。千龄如可即。"
    },
    {
      "title": "咏同心莲诗",
      "poem": "江南采莲处。照灼本足观。况等连枝树。俱耀紫茎端。同逾并根草。双异独鸣鸾。以兹代萱草。必使愁人欢。"
    },
    {
      "title": "咏弹筝人诗",
      "poem": "故筝犹可惜。应度几人边。尘多涩移柱。风燥脆调弦。还作三洲曲。谁念九重泉。"
    },
    {
      "title": "饯庾仲容诗",
      "poem": "孙生陟阳道。吴子朝歌县。未若樊林华。置酒临高殿。"
    },
    {
      "title": "貌雪诗",
      "poem": "既同摽梅英散。复似太谷花飞。密如公超所起。皓如渊客所挥。无羡昆岩列素。岂匹振鹭群归。"
    },
    {
      "title": "示云麾弟",
      "poem": "白云飞兮江上阻。北流分兮山风举。山万仞兮多高峰。流九派兮饶江渚。山岧峣兮乃逼天。云微濛兮后兴雨。实览历兮此名地。故遨游兮兹胜所。尔登陟兮一长望。理化顾兮忽忆予。想玉颜兮有目中。徒踟蹰兮增延伫。"
    },
    {
      "title": "拟古诗",
      "poem": "窥红对镜敛双眉。含愁拭泪坐相思。念人一去许多时。眼语笑靥近来情。心怀心想甚分明。忆人不忍语。衔恨独吞声。"
    },
    {
      "title": "大言",
      "poem": "观修鹍其若辙鲋。视沧海之如滥觞。经二仪而跼蹐。跨六合以翱翔。"
    },
    {
      "title": "细言",
      "poem": "坐卧邻空尘。凭附蟭螟翼。越咫尺而三秋。度毫厘而九息。"
    },
    {
      "title": "歌",
      "poem": "阳阿奏兮激楚流。望洛水兮有好仇。纵轻棹兮泛龙舟。"
    }
  ],
  "殷芸": [
    {
      "title": "咏舞诗",
      "poem": "斜身含远意。顿足有馀情。方知难再得。所以遂倾城。"
    }
  ],
  "萧琛": [
    {
      "title": "和元帝诗",
      "poem": "妙善有兼姿。群才成大厦。奕奕工辞赋。翩翩富文雅。丽藻若龙雕。洪才类河泻。案牍时多暇。优游阅典坟。儒墨自玄解。文史更区分。平台礼申穆。兔苑接卿云。轩盖荫驰道。珠履忽成群。德音高下被。英声远近闻。"
    },
    {
      "title": "别萧谘议前夜以醉乖例今昼由酲敬应教诗",
      "poem": "落日总行辔。薄别在江干。游客无淹期。晨川有急澜。分手信云易。相思诚独难。之子两特达。伊余日盘桓。俟我式微岁。共赏阶前兰。"
    },
    {
      "title": "饯谢文学诗",
      "poem": "执手无还顾。别渚有西东。荆吴眇何际。烟波千里通。春笋方解箨。弱柳向低风。相思将安寄。怅望南飞鸿。"
    },
    {
      "title": "咏鞞应诏",
      "poem": "抑扬动雅舞。击节逗和音。却马既云在。将帅止思心。"
    }
  ],
  "萧巡": [
    {
      "title": "离合诗赠尚书令何敬容诗",
      "poem": "伎能本无取。支叶复单贫。柯条谬承日。木石岂知晨。狗马诚难尽。犬羊非易驯。斅嚬既不似。学步孰极真。寔由紊朝典。是曰蠹彝伦。俗化於兹鄙。人涂自此分。"
    }
  ],
  "萧雉": [
    {
      "title": "赋得翠石应令诗",
      "poem": "依峰形似镜。构岭势如连。映林同绿柳。临池乱百川。壁苔终不落。丹字本难传。迈有东明上。来游皆羽仙。"
    }
  ],
  "何胤": [
    {
      "title": "皇太子释奠诗",
      "poem": "灵象既分。神皇握枢。其降曰命。有书有图。化彰礼乐。教光典谟。五经夤序。七纬重敷。保氏述艺。乐正奠师。良玉缘琢。务德由谘。雅沿俗化。风移运迟。道不云远。否终则夷。下武增辉。烝哉体圣。三极彝伦。九服骘政。文以止戈。学以流镜。国崇上庠。人思下竞。昭昭储后。悊秀克明。徽若稽古。体睿申情。往行内洁。前言外清。纡光隆业。让龈胶庭。敷奥折文。悦书敦史。六诗开滞。三易机理。光耀程辉。华翻丽起。尊圣明贤。释兹敬礼。仪形初盥。容祗荐陈。罍鬯清飨。俎实芳礼。登歌奏阕。有司告神。以介景福。庆无不臻。祝史赞撤。敛圭轩燕。笙镛列阶。展声宿县。儛节金石。歌依越练。交袖折羽。流龠清殿。傧仪接贽。相诏初筵。峨峨台弁。灼灼藩蝉。时英整笏。胄子端篇。大观在上。於斯盛焉。云行雨施。品物甄流。敷荣散春。兰芬曜秋。道洽虽均。蒙固难周。进垂智效。退惭山丘。"
    }
  ],
  "何思澄": [
    {
      "title": "奉和湘东王教班婕妤诗",
      "poem": "寂寂长信晚。雀声喧洞房。蜘蛛网高阁。驳藓被长廊。虚殿帘帷静。闲阶花蕊香。悠悠）视日暮。还复守空床。"
    },
    {
      "title": "拟古诗",
      "poem": "故交不可忘。犹兰桂芳。新知虽有悦。不异茱萸香。妾有凤雏曲。非为陌上桑。荐君君不御。抱瑟自悲凉"
    },
    {
      "title": "南苑逢美人诗",
      "poem": "洛浦疑回雪。巫山似旦云。倾城今始见。倾国昔曾闻。媚眼随羞合。丹唇逐笑分。风卷蒲萄带。日照石榴裙。自有狂夫在。空持劳使君。"
    }
  ],
  "王锡": [
    {
      "title": "大言应令诗",
      "poem": "欲游五岳。迫不得申。杖千里之木。鲙横海之鳞。"
    },
    {
      "title": "细言应令诗",
      "poem": "冥冥蔼蔼。离朱不辨其实。步蜗角而三伏。经针孔而千日。"
    }
  ],
  "刘遵": [
    {
      "title": "度关山",
      "poem": "陇树寒色落。塞云朝欲开。谷深鼙易响。路狭幰难回。当知结绶去。非是弃繻来。行人思顾返。道别且徘徊。愿度关山鹤。劳歌立可哀。"
    },
    {
      "title": "相逢狭路间",
      "poem": "春晚驾香车。交轮碍狭斜。所恐帷风入。疑伤步摇花。含羞隐年少。何因问妾家。青楼临上路。相期竟路赊。"
    },
    {
      "title": "蒲坂行",
      "poem": "汉使出蒲坂。去去往交河。间谍敢亏对。骖马脱鸣珂。乍作渡泸怨。何辞上陇歌。"
    },
    {
      "title": "和简文帝赛汉高帝庙诗",
      "poem": "分蛇沦霸迹。提剑灭雄威。空馀清祀处。无复瑞云飞。仙车照丹穴。霓裳影翠微。投玦要汉女。吹管召湘妃。幸逢怀精日。豫奉沐休归。"
    },
    {
      "title": "繁华应令诗",
      "poem": "可怜周小童。微笑摘兰丛。鲜肤胜粉白。脸若桃红。挟弹雕陵下。垂钩莲叶东。腕动飘香麝。衣轻任好风。幸承拂枕选。得奉画堂中。金屏障翠帔。蓝帊覆薰笼。本知伤轻薄。含词羞自通。剪袖虽重。残桃爱未终。蛾眉讵须嫉。新妆迎入宫。"
    },
    {
      "title": "从顿还城应令诗",
      "poem": "汉水深难渡。深潭见底清。锦笮系凫舸。珠竿悬翠旍。鸣笳芳树曲。流唱采莲声。神游不停驾。日暮返连营。宁顾空房晨。阶下绿苔生。"
    },
    {
      "title": "应令咏舞诗",
      "poem": "倡女多艳色。入选尽华年。举腕嫌衫重。回腰觉态妍。情绕阳春吹。影逐相思弦。履度开裙襵。鬟转匝花钿。所愁馀曲罢。为欲在君前。"
    },
    {
      "title": "七夕穿针诗",
      "poem": "岁月如有意。情来不自禁。向光抽一缕。举袖弄双针。"
    },
    {
      "title": "四时行生回诗",
      "poem": "三月三日咄泉水。七月七日芍陂塘。凤靥蛾眉妆玉面。朱帘绣户映新妆。"
    }
  ],
  "徐勉": [
    {
      "title": "采菱曲",
      "poem": "相携及嘉月。采菱渡北渚。微风吹棹歌。日暮相容与。采采不能归。望望方延伫。傥逢遗佩人。预心心相许。"
    },
    {
      "title": "迎客曲",
      "poem": "丝管列。舞席陈。含声未奏待嘉宾。罗丝管。舒舞席。敛袖嘿唇迎上客。"
    },
    {
      "title": "送客曲",
      "poem": "袖缤纷。声委咽。馀曲未终高驾别。爵无算。景已流。空纡长袖客不留。"
    },
    {
      "title": "和元帝诗",
      "poem": "敬爱良是贤。谦恭寔所务。尊贤遗道德。重学严师傅。六艺诚为敏，三雍称有裕。覆被唯仁义。吐纳必珪璋。壮思如泉涌。逸藻似云翔。夙有匡时调。早怀经世方。留心在庶绩。厉精思治纲。"
    },
    {
      "title": "昧旦出新亭渚诗",
      "poem": "驱车凌早术。山华映初日。揽辔且徘徊。复值清江谧。杳霭枫树林。参差黄鸟匹。气物宛如斯。重以心期逸。春堤一游衍。终朝意殊悉。"
    },
    {
      "title": "咏司农府春幡诗",
      "poem": "播谷重前经。人天称往录。青珪禯东甸。高旗表治粟。逶迟乘旦风。葱翠扬朝旭。平秩庭春司。和气承玉烛。岂伊盈八政。兼兹辩荣辱。十千既万取。利民谁不足。"
    },
    {
      "title": "咏琵琶诗",
      "poem": "虽为远道怨。翻成今日欢。含花已灼灼。类月复团团。"
    },
    {
      "title": "夏诗",
      "poem": "夏景厌房栊。促席玩花丛。荷阴斜合翠。莲影对分红。此时避炎热。清樽独未空。"
    }
  ],
  "陶弘景": [
    {
      "title": "告游篇",
      "poem": "性灵昔既肇。缘业久相因。即化非冥灭。在理澹悲欣。冠剑空衣影。镳辔乃仙身。去此昭轩侣。结彼瀛台宾。傥能踵留辙。为子道玄津。"
    },
    {
      "title": "胡笳曲",
      "poem": "自戾飞天历。与夺徒纷纭。百年三五代。终是甲辰君。"
    },
    {
      "title": "寒夜怨",
      "poem": "夜云生。夜鸿惊。凄切嘹唳伤夜情。空山霜满高烟平。铅华沉照帐孤明。寒月微。寒风紧。愁心绝。愁泪尽。情人不胜怨。思来谁能忍。"
    },
    {
      "title": "诏问山中何所有赋诗以答",
      "poem": "山中何所有。岭上多白云。只可自怡悦。不堪持寄君。"
    },
    {
      "title": "题所居壁",
      "poem": "夷甫任散诞。平叔坐谈空。不言昭阳殿。化作单于宫。和约法师临友人诗我有数行泪。不落十馀年。今日为君尽。并洒秋风前。"
    }
  ],
  "王规": [
    {
      "title": "大言应令诗",
      "poem": "俯身望日入。下视见星罗。嘘八风而为气。吹四海而扬波。"
    },
    {
      "title": "细言应令诗",
      "poem": "针锋於焉止息。发杪可以翱翔。蚊眉深而易阻。蚁目旷而难航。"
    }
  ],
  "萧子显": [
    {
      "title": "日出东南隅行",
      "poem": "大明上迢迢。阳城射凌霄。光照窗中妇。绝世同阿娇。明镜盘龙刻。簪羽凤凰雕。逶迤梁家髻。冉弱楚宫腰。轻纨杂重锦。薄縠间飞绡。三六前年暮。四五今年朝。蚕园拾芳茧。桑陌采柔条。出入东城里。上下洛西桥。忽逢车马客。飞盖动襜轺。单衣鼠毛织。宝剑羊头销。丈夫疲应对。御者辍衔镳。柱间徒脉脉。垣上几翘翘。女本西家宿。君自上宫要。汉马三万疋。夫婿仁嫖姚。鞶囊虎头绶。左珥凫卢貂。横吹龙钟管。奏鼓象牙箫。十五张内侍。十作贾登朝。皆笑颜郎老。尽讶董公超。"
    },
    {
      "title": "代美女篇",
      "poem": "邯郸蹔辍舞。巴姬请罢弦。佳人淇洧出。艳赵复倾燕。繁秾为李。照水亦成莲。朝酤成都酒。暝数河间钱。馀光幸未惜。兰膏空自煎。"
    },
    {
      "title": "南征曲",
      "poem": "棹歌来扬女。操舟惊越人。图蛟怯水伯。照鹢竦江神。"
    },
    {
      "title": "桃花曲",
      "poem": "但使桃花艳。得间美人簪。何须论后实。怨结子瑕心。"
    },
    {
      "title": "树中草",
      "poem": "幸有青袍色。聊因翠幄雕。虽间珊瑚蒂。非是合欢条。"
    },
    {
      "title": "燕歌行",
      "poem": "风光迟舞出青蘋。兰条翠鸟鸣发春。洛阳梨花落如雪。河边细草细如茵。桐生井底叶交枝。今看无端双燕离。五重飞楼入河汉。九华阁道暗清池。遥看白马津上吏。传道黄龙征戍儿。明月金光徒照妾。浮云玉叶君不知。思君昔去柳依依。至今八月避暑归。明珠蚕茧勉登机。郁金香花特香衣。洛阳城头鸡欲曙。丞相府中乌未飞。夜梦征人缝狐貉。私怜织妇裁锦绯。吴刀郑绵络。寒闺夜被薄。芳年海上水中凫。日暮寒夜空城雀。"
    },
    {
      "title": "从军行",
      "poem": "左角明王侵汉边。轻薄良家恶少年。纵横向沮泽。凌厉取山田。黄尘不见景。飞蓬恒满天。邀功封浞野。窃宠劫祁连。春风春月将进酒。妖姬舞女乱君前。"
    },
    {
      "title": "乌栖曲应令三首",
      "poem": "握中清酒马脑钟。裾边杂佩琥珀龙。欲持寄君心不惜。共指三星今何夕。浓黛轻红点花色。还欲令人不相识。金壶夜水讵能多。莫持赊用比悬河。芳树归飞聚俦匹。犹有残光半山日。莫惮褰裳不相求。汉皋游女习飞流。"
    },
    {
      "title": "奉和昭明太子钟山讲解诗",
      "poem": "嵩岳基旧宇。盘岭跨南京。睿心重禅室。游驾陟层城。金略徐既动。龙骖跃且鸣。涂方后尘合。地迥前笳清。逦迤因台榭。参差憩羽旌。高随阆风极。势与元天并。气歇连松远。云昇秋野平。徘徊临井邑。表里见淮瀛。祈果尊常住。渴慧在无生。暂留石山轨。欲知芳杜情。鞠躬荷嘉庆。瞻道闻颂声。"
    },
    {
      "title": "侍宴饯陆倕应令",
      "poem": "储皇饯离送。广命传羽觞。侍游追曲水。开宴等清漳。新泉已激浪。初卉始含芳。雨罢叶增绿。日斜树影长。"
    },
    {
      "title": "春闺思诗",
      "poem": "金羁游侠子。绮机离思妾。春度人不归。望花尽成叶。"
    },
    {
      "title": "咏苑中游人诗",
      "poem": "二月春心动。游望桃花初。回身隐日扇。却步敛风裾。"
    },
    {
      "title": "春别诗四首",
      "poem": "翻莺度燕双比翼。杨柳千条共一色。但看陌上携手归。谁能对此空相《类聚》同。忆。幽宫积草自芳菲。黄鸟芳树情相依。争风竞日常闻响。重花叠叶不通飞。当知此时动妾思。惭使罗袂拂君衣。江东大道日华春。垂杨挂柳扫清尘。淇水昨送泪沾巾。红妆宿昔已应新。衔悲揽涕别心知。桃花李花任风吹。本知人心不似树。何意人别似花离。"
    }
  ],
  "谢微": [
    {
      "title": "济黄河应教诗",
      "poem": "积阴晦平陆。凄风结暮序。朝辞金谷戍。夕逗黄河渚。赤兔徒联翩。青凫讵容与。泪甚声难发。悲多袖未举。虚薄谬君恩。方嗟别宛许。"
    }
  ],
  "萧瑱": [
    {
      "title": "春日贻刘孝绰诗",
      "poem": "涧水初流碧。山樱早发红。新禽争弄响。落蕊乱从风。拂筵多软干。映户悉花丛。谁云相去远。垂柳对高桐。"
    }
  ],
  "刘孝绰": [
    {
      "title": "钓竿篇",
      "poem": "钓舟画彩鹢。渔子服冰纨。金辖茱萸网。银钩翡翠竿。敛桡随水脉。急桨渡江湍。湍长自不辞。前浦有佳期。船交桡影合。浦深鱼出迟。荷根时触饵。菱芒乍罥丝。莲渡江南手。衣渝京兆眉。垂竿自有乐。谁能为太师。"
    },
    {
      "title": "夜听妓赋得乌夜啼",
      "poem": "鹍弦且辍弄。鹤操暂停徽。别有啼乌曲。东西相背飞。倡人怨独守。荡子游未归。若逢生离唱。长夜泣罗衣。"
    },
    {
      "title": "铜雀妓",
      "poem": "雀台三五日。弦吹似佳期。况复西陵晚。松风吹穗帷。危弦断复续。妾心伤此时。谁言留客袂。还掩望陵悲。"
    },
    {
      "title": "班婕妤怨",
      "poem": "应门寂已闭。非复后庭时。况在青春日。萋萋绿草滋。妾身似秋扇。君恩绝履綦。讵忆忆游轻辇。从今贱妾辞。"
    },
    {
      "title": "三妇艳",
      "poem": "大妇缝罗裙。中妇料绣文。唯馀最小妇。窈窕舞昭君。丈人慎勿去。听我驻浮云。"
    },
    {
      "title": "棹歌行",
      "poem": "日暮楚江上。江深风复生。所思竟何在。相望徒盈盈。舟子行催棹。无所喝流声。"
    },
    {
      "title": "咏风诗",
      "poem": "袅袅秋声。习习春吹。鸣兹玉树。涣此铜池。罗帏自举。襟袖乃披。惭非楚侍。滥赋雄雌。"
    },
    {
      "title": "侍宴诗",
      "poem": "清宴延多士。鸿渐滥微薄。临炎出蕙楼。望辰跻菌阁。上征切云汉。俛眺周京洛。城寺郁参差。街衢纷漠漠。禁林寒气晚。方秋未摇落。皇心重发志。赋诗追并作。自昔承天宠。於兹被人爵。选言非绮绡。何以俪金雘。"
    },
    {
      "title": "又",
      "poem": "兹堂乃峭峤。伏槛临曲池。树中望流水。竹里见攒枝。栏高景难蔽。岫隐云易垂。邂逅逢休幸。朱跸曳青规。丘山不可答。葵藿空自知。"
    },
    {
      "title": "三日侍华光殿曲水宴诗",
      "poem": "薰祓三阳暮。濯禊元巳初。皇心眷乐饮。帐殿临春渠。豫游高夏谚。凯乐盛周居。复以焚林日。丰茸花树舒。羽觞环阶转。清澜傍席疏。妍歌已嘹亮。妙舞复纡馀。九成变丝竹。百戏起龙鱼。"
    },
    {
      "title": "三日侍安成王曲水宴诗",
      "poem": "汇泽良孔殷。分区屏中县。蹑跨兼流采。襟喉迩封甸。吾王奄丰毕。析珪承羽传。不资鲁俗移。何待齐风变。东山富游士。北土无遗彦。一言白璧轻。片善黄金贱。馀辰属上巳。清祓追前谚。持此阳濑游。复展城隅宴。芳洲亘千里。远近风光扇。方欢厚德重。谁言簿游倦。"
    },
    {
      "title": "春日从驾新亭应制诗",
      "poem": "旭日舆轮动。言追河曲游。纡馀出紫陌。迤逦度青楼。前驱掩兰径。后乘历芳洲。春色江中满。日华严上留。江风传葆吹。严华映采斿。临涡起睿作。驷马暂停辀。侍从荣前阮。雍容惭昔刘。空然等弹翰。非徒嗟未遒。"
    },
    {
      "title": "侍宴集贤堂应令诗",
      "poem": "北阁时既启。西园又已辟。宫属引鸿鹭。朝行命金碧。伊臣独何取。隆恩徒自昔。布武登玉墀。委坐陪瑶席。绸缪参宴笑。淹留奉觞醳。壶人告漏晚。烟霞起将夕。反景入池林。馀光映泉石。"
    },
    {
      "title": "东林寺诗",
      "poem": "月殿耀朱幡。风轮和宝铎。朝猿响梦栋。夜水声帷箔。"
    },
    {
      "title": "诗",
      "poem": "行衣侵晓露。征舠犯夜湍。无因停合浦。见此去珠还。"
    },
    {
      "title": "侍宴饯庾於陵应诏诗",
      "poem": "皇心眷将远。帐饯灵芝侧。是日青春献。林塘多秀色。芳卉疑纶组。嘉树似雕饰。游丝缀莺领。光风送绮翼。下辇朝既盈。留宴景将昃。高辩竞谈端。奇文争笔力。伊臣独无伎。何用奉吹息。"
    },
    {
      "title": "侍宴饯张惠绍应诏诗",
      "poem": "沧池诚自广。蓬山一何峻。丽景花上鲜。油云叶里润。风度馀芳满。鸟集新条振。饯言班俊造。光私奖輶吝。徒然谬反隅。何以窥重仞。"
    },
    {
      "title": "饯张惠绍应令诗",
      "poem": "鲜云积上月。冻雨晦初阳。回风飘淑气。落景焕新光。竹萌始防露。桂挺已含芳。瑶阶变杜若。玉沼发攒蒋。圣襟惜歧路。曲宴辟兰堂。"
    },
    {
      "title": "侍宴离亭应令诗",
      "poem": "轘辕东北望。江汉西南永。羽旗映日移。铙吹临风警。令王愍追送。纚舟宴俄顷。掩袂眺征云。衔杯惜馀景。首燕徒有心。局步何由骋。"
    },
    {
      "title": "奉和昭明太子钟山解讲诗",
      "poem": "御鹤翔伊水。策马出王田。我后游祗鹫。比事实光前。翠盖承朝景。朱旗曳晓烟。楼帐萦严谷。缇组曜林阡。况在登临地。复及秋风年。乔柯变夏叶。幽涧洁凉泉。停銮对宝座。辩论悦人天。淹尘资海滴。昭暗仰灯然。法朋一已散。笳剑俨将旋。邂逅逢优渥。托乘侣才贤。擒辞虽并命。遗恨独终篇。"
    },
    {
      "title": "和湘东王理讼诗",
      "poem": "冯翊乱京兆。广汉欲兼治。岂若兼邦牧。朱轮褰素帷。淮海封畿地。杂俗良在兹。禁奸擿铢两。驭点震豺狸。"
    },
    {
      "title": "陪徐仆射晚宴诗",
      "poem": "夫君追宴喜。十日递来过。筑室华池上。开轩临芰荷。方塘交密筱。对霤接繁柯。景移林改色。风去水馀波。洛城虽半掩。爱客待骊歌。"
    },
    {
      "title": "上虞乡亭观涛津渚学潘安仁河阳县诗",
      "poem": "昔余筮宾始。衣冠仕洛阳。无赀徒有任。一命忝为郎。再践神仙侧。三入崇贤旁。东朝礼髦俊。虚薄厕才良。游谈侍名理。搦管创文章。引籍陪下膳。横经参上痒。谁谓服事浅。契阔变炎凉。一朝谬为吏。结绶去承光。烹鲜徒可习。治民终未长。化鸡仰季智。驯雉推仲康。此城邻夏穴。橚矗茂筠篁。孝碑黄绢语。神涛白鹭翔。遨游佳可望。释事上川梁。秋江冻雨绝。反景照移塘。纤罗殊未动。骇水忽如汤。乍出连山合。时如高盖张。漂沙黄沫聚。礐石素波扬。榜人不敢唱。舟子讵能航。离家复临水。眷然思故乡。中来不可绝。奕奕苦人肠。溯洄若无阻。谢病反清漳。"
    },
    {
      "title": "太子洑",
      "poem": "落日望水诗】川平落日迥。落照满川涨。复此沦波地。派别引沮漳。耿耿流长脉。熠熠动微光。寒乌逐查漾。饥鹈拂浪翔。临泛自多美。况乃还故乡。榜人夜理楫。棹女暗成妆。欲侍春江曙。争涂向洛阳。"
    },
    {
      "title": "登阳云楼诗",
      "poem": "吾登阳台上。非梦高唐客。回首望长安。千里怀三益。顾惟惭入楚。降私等申白。西沮水潦收。昭丘霜露积。龙门不可见。空慕凌寒柏。"
    },
    {
      "title": "夕逗繁昌浦诗",
      "poem": "日入江风静。安波似未流。岸回知舳转。解缆觉船浮。暮烟生远渚。夕鸟赴前洲。隔山闻戍鼓。傍浦喧棹讴。疑是辰阳宿。於此逗孤舟。"
    },
    {
      "title": "栎口守风诗",
      "poem": "春心已应豫。归路复当欢。如何此日风。霾曀骇波澜。倏见摇心惨。俄瞻乡路难。赖有同舟客。移宴息层峦。华茵藉初卉。芳樽散绪寒。谑浪虽云善。江流苦未安。保由入故园。讵即纫新兰。寄谢浮丘子。暂欲暇飞鸾。"
    },
    {
      "title": "还渡浙江诗",
      "poem": "季秋弦望后。轻寒朝夕殊。商人泣纨扇。客子梦罗襦。忧来自难遣。况复阻川隅。日暮愁阴合。绕树噪寒乌。濛漠江烟上。苍茫沙屿芜。解缆辞东越。接轴骛西徂。悬帆似驰骥。飞棹若惊凫。言归游侠窟。方从冠盖衢。"
    },
    {
      "title": "江津寄刘之遴诗",
      "poem": "与子如黄鹄。将别复徘徊。经过一柱观。出入三休台。共擒云气藻。同举霞纹杯。佳人每晓游。禁门恒晚开。欲寄一言别。高驾何由来。发建兴渚示到陆二黄门诗扁舟去平乐。还顾极川梁。犹闻枣下吹。尚识杏间堂。洛桥分曲渚。官寺隐回塘。客行裁跬步。即事已多伤。况复千馀里。悲心未遽央。"
    },
    {
      "title": "酬陆长史倕诗",
      "poem": "王粲始一别。犹且叹风云。况余屡之远。与子亟离群。如何持此念。复为今日分。分悲宛如昨。弦望殊挥霍。行舟虽不见。行程犹可度。度君路应远。期寄新诗返。相望且相思。劳朝复劳晚。薄暮阍人进。果得承芳信。殷勤览妙书。留连披雅韵。冽洲财赋总。慈山行旅镇。已切临睨情。遽动思归引。归欤不可即。前途方未极。览讽欲谖诮。研寻还慨息。来喻勖雕金。比质非所任。虚薄无时用。徘徊守故林。屏居青门外。结宇霸城阴。竹庭已南映。池牖复东临。乔柯贯檐上。垂条拂户阴。条开风暂入。叶合影还沈。帷屏溽早露。阶霤扰昏禽。衡门谢车马。宾席简衣簪。虽愧阳陵曲。宁无流水琴。萧条聊属和。寂寞少知音。平生竟何托。怀抱共君深。一朝四美废。方见百忧侵。曰余滥官守。因之溯庐久。水接浅原阴。山带荆门右。从容少职事。疲病疏僚友。命驾独寻幽。淹留宿庐阜。庐阜擅高名。岧岧凌太清。舒云类紫府。标霞同赤城。北上轮难进。东封马易惊。未若兹山险。车骑息逢迎。山横路似绝。径侧树如倾。蒙笼乍一启。磥硊无暂平。倚严忽回望。援萝遂上征。乍观秦帝石。复憩周王城。交峰隐玉霤。对涧距金楹。风传凤台琯。云渡洛宾笙。紫书时不至。丹炉且未成。无因追羽翮。及尔宴蓬瀛。蓬瀛不可托。怅然反城郭。时过马鸣院。偶憩鹿园阁。既异人世劳。聊比化城乐。影塔图花树。经台总香药。月殿曜朱幡。风轮和宝铎。园桓即重岭。阶基仍巨壑。朝猿响甍栋。夜水声帷薄。馀景骛登临。方宵尽谈谑。谈谑有名僧。慧义似传灯。远师教逾阐。生公道复弘。小乘非汲引。法善招报能。积迷顿已悟。为欢得未曾。为欢诚已往。坐卧犹怀想。况复心所积。兹地多谐赏。惜哉无轻轴。更泛轮湖上。可思不可见。离念空盈荡。贾生傅南国。平子相东阿。优游匡赞罢。纵横辞赋多。方才幸同贯。无令绝咏歌。幽谷虽云阻。烦君计吏过。"
    },
    {
      "title": "答何记室诗",
      "poem": "游子倦飘蓬。瞻途杳未穷。晨征凌迸水。暮宿犯颓风。出洲分去燕。向浦逐归鸿。兰芽隐陈叶。荻苗抽故丛。忽亿园间柳。犹伤江际枫。吾生弃武骑。高视独辞雄。既殚孝王产。兼倾卓氏僮。罢籍睢阳囿。陪谒建章宫。纷余似凿枘。方圆殊未工。黑貂久自弊。黄金屡已空。去辞追楚穆。还耕偶汉冯。巧拙良为异。出处嗟莫同。若厌兰台右。见访灞陵东。"
    },
    {
      "title": "答张左西诗",
      "poem": "相思如三月。相望非两宫。持此连枝树。暂非背飞鸿。若人惠思我。擒藻蔚雕虫。仙掌方晞露。灵乌正转风。方假排虚翮。相与北山丛。"
    },
    {
      "title": "归沐呈任中丞昉诗",
      "poem": "步出金华省。还望承明庐。壮哉宛洛地。佳丽实皇居。虹霓拖飞阁。兰芷覆清渠。圆渊倒荷芰。方镜写簪裾。白云夏峰尽。青槐秋叶疏。自我从人爵。蟾兔屡盈虚。杀青徒已汗。司举未云书。文昌愧通籍。临邛幸第如。夫君多敬爱。蟠木滥吹嘘。时时释簿领。驺驾入吾庐。自唾诚砆。无以俪璠玙。但愿长闲暇。酌醴荐焚鱼。"
    },
    {
      "title": "忆虞弟诗",
      "poem": "下邑非上郡。徒然想二冯。余惭野王德。尔勖圣乡风。望望馀涂尽。凄凄良宴终。朝蔬一不共。夜被何由同。"
    },
    {
      "title": "淇上人戏荡子妇示行事诗",
      "poem": "桑中始奕奕。淇上未汤汤。美人要杂佩。上客诱明珰。日暗人声静。微步出兰房。露葵不待劝。鸣琴无暇张。翠钗挂已落。罗衣拂更香。如何嫁荡子。春夜守空床。不见青丝骑。徒劳红粉妆。"
    },
    {
      "title": "爱姬赠主人诗",
      "poem": "卧久疑妆脱。镜中私自看。薄黛销将尽。凝朱半有残。垂钗绕落鬓。微汗染轻纨。同羞不相难。对笑更成欢。妾心君自解。挂玉且留冠。"
    },
    {
      "title": "为人赠美人诗",
      "poem": "巫山荐枕日。洛浦献珠时。一遇便如此。宁关先有期。幸非使君问。莫作罗敷辞。夜长眠复坐。谁知暗敛眉。欲寄同花烛。为照遥相思。"
    },
    {
      "title": "遥见邻舟主人投一物众姬争之有客请余为咏",
      "poem": "河流既浼浼。河鸟复关关。落花浮浦出。飞雉度洲还。此日倡家女。竞娇桃李颜。良人惜美珥。欲以代芳菅。新缣疑故素。盛赵蔑衰班。曳绡争掩縠。摇佩奋鸣环。客心空振荡。乔枝不可攀。"
    },
    {
      "title": "古意送沈宏诗",
      "poem": "燕赵多佳丽。白日照红妆。荡子十年别。罗衣双带长。春楼怨难守。玉阶空自伤。复此归飞燕。衔泥绕曲房。差池入绮幕。上下傍雕梁。故居犹可念。故人安可忘。相思昏望绝。宿昔梦容光。魂交忽在御。转侧定他乡。徒然顾枕席。谁与同衣裳。空使兰膏夜。炯炯对繁霜。"
    },
    {
      "title": "报王永兴观田诗",
      "poem": "重门寂已暮。寂牍罢嚣尘。轻凉生笋席。微风起扇轮。浮瓜聊可贵。溢酒亦成珍。复有寒泉井。兼以莹心神。眷彼忘言客。闲居伊洛滨。顾已惭困地。徒知姜桂辛。但愿崇明德。无谓德无邻。"
    },
    {
      "title": "咏有人乞牛舌乳不付因饷槟榔诗",
      "poem": "陈乳何能贵。烂舌不成珍。空持渝皓齿。非但汗丹唇。别有无枝实。曾要湛上人。羞比朱樱熟。讵易紫梨津。莫言蒂中久。当看心里新。微芳虽不足。含咀愿相亲。"
    },
    {
      "title": "夜不得眠诗",
      "poem": "夜长愁反覆。怀抱不能裁。披衣坐惆怅。当户立徘徊。风音触树起。月色度云来。夏叶依窗落。秋花当户开。光阴已如此。复持忧自催。"
    },
    {
      "title": "望月有所思诗",
      "poem": "秋月始纤纤。微光垂步檐。朣胧入床簟。仿佛鉴窗帘。帘萤隐光息。帘虫映光织。玉羊东北上。金虎西南昃。长门隔清夜。高堂梦容色。如保当此时。怀情满胸臆。"
    },
    {
      "title": "校书秘书省对雪咏怀诗",
      "poem": "桂华殊皎皎。柳絮亦霏霏。讵比咸池曲。飘遥千里飞。耻均班女扇。羞俪曹人衣。浮光乱粉壁。积照朗彤闱。鹡鸰摇羽至。鹎鶋拂翅归。相彼犹自得。嗟余独有违。终朝守玉署。方夜劳石扉。未能奏缃绮。何由辨国围。坐销风露质。游联珠璧晖。偶怀笨车是。良知高盖非。既言谢端木。无为陈巧机。"
    },
    {
      "title": "咏百舌诗",
      "poem": "山人惜春暮。旭旦坐花林。复值怀春鸟。枝间弄好音。迁乔声迥出。赴谷响幽深。下听长而短。时闻绝复寻。孤鸣若无对。百啭似群吟。昔闻屡欢昔。今听忽悲今。听闻非殊异。迟暮独伤心。"
    },
    {
      "title": "侍宴同",
      "poem": "刘公干应令诗副君西园宴。陈王谒帝归。列位华池侧。文雅纵横飞。小臣轻蝉翼。黾勉谬相追。置酒陪朝日。淹留望夕霏。"
    },
    {
      "title": "赋咏百论舍罪福诗",
      "poem": "寻因途乃异。及舍趣犹并。苦极降归乐。乐极苦还生。岂非轮转爱。皆缘封著情。一知心相浊。乐染法流清。"
    },
    {
      "title": "赋得照棋烛诗刻五分成",
      "poem": "南皮弦吹罢。终奕且留宾。日下房栊暗。华烛命佳人。侧光全照局。回花半隐身。不辞纤手倦。羞令夜向晨。"
    },
    {
      "title": "同武陵王看妓诗",
      "poem": "燕姬奏妙舞。郑女发清歌。回羞出曼脸。送态表嚬蛾。宁殊遇行雨。讵减见凌波。想君愁日落。庆羡鲁阳戈。"
    },
    {
      "title": "赋得遗所思诗",
      "poem": "遗簪凋玳瑁。赠绮织鸳鸯。未若华滋树。交枝荡子房。别前秋已落。别后春更芳。所思不可寄。唯怜盈袖香。"
    },
    {
      "title": "林下映月诗",
      "poem": "明明三五月。垂影当高树。攒柯半玉蟾。裛叶彰金兔。兹林有夜坐。啸歌无与晤。侧光聊可书。含毫且成赋。"
    },
    {
      "title": "咏素蝶诗",
      "poem": "随蜂绕绿蕙。避雀隐青微。映日忽争起。因风乍共归。出没花中见。参差叶际飞。芳华幸勿谢。嘉谢欲相依。"
    },
    {
      "title": "於座应令咏梨花诗",
      "poem": "玉垒称津润。金谷咏芳菲。讵匹龙楼下。素蕊映华扉。杂雨疑霰落。因风似蝶飞。岂不怜飘坠。愿入九重闱。"
    },
    {
      "title": "秋雨卧疾诗",
      "poem": "贾君徭役少。潘生民务稀。及此同多暇。高卧掩重闱。寂寂桑榆晚。滂沱曀不晞。电隙时光帐。风帘乍扣扉。"
    },
    {
      "title": "春宵",
      "poem": "春宵犹自长。春心非一伤。月带圆楼影。风飘花树香。谁能对双燕。暝暝守空床。"
    },
    {
      "title": "冬晓",
      "poem": "冬晓风正寒。偏念客衣单。临妆罢铅黛。含泪剪绫纨。寄语龙城下。讵知书信难。"
    },
    {
      "title": "月半夜泊鹊尾诗",
      "poem": "客行三五夜。息棹隐中洲。月光随浪动。山影逐波流。"
    },
    {
      "title": "和咏歌人偏得日照诗",
      "poem": "独明花里翠。偏光粉上津。屡将歌罢扇。回拂影中尘。"
    },
    {
      "title": "咏姬人未肯出诗",
      "poem": "帷开见钗影。帘动闻钏声。徘徊定不出。常羞华烛明。"
    },
    {
      "title": "遥见美人采荷诗",
      "poem": "菱茎时绕钏。棹水或沾妆。不辞红袖湿。唯怜绿叶香。"
    },
    {
      "title": "咏小儿采菱诗",
      "poem": "采菱非采菉。日暮且盈舠。踟蹰未敢进。畏欲比残桃。"
    },
    {
      "title": "咏眼诗",
      "poem": "含娇已合。离怨动方开。欲知密中意。浮光逐笑回。"
    },
    {
      "title": "拟古诗",
      "poem": "少知雅琴曲。好听雅琴声。雅琴不可听。一听一沾缨。"
    },
    {
      "title": "咏日应令诗",
      "poem": "弭节驰旸谷。照槛出扶桑。园葵亦何幸。倾叶奉离光。"
    },
    {
      "title": "望月诗",
      "poem": "轮光缺不半。扇形出将圆。流光照漭瀁。波动映沦涟。"
    },
    {
      "title": "秋夜咏琴诗",
      "poem": "上宫秋露结。上客夜琴鸣。幽兰暂罢曲。积雪更传声。"
    },
    {
      "title": "赋得始归雁诗",
      "poem": "洞庭春水绿。衡阳旅雁归。差池高复下。欲向龙门飞。"
    },
    {
      "title": "元广州景仲座见故姬诗",
      "poem": "留故夫。不歭。别待春山上。相看采蘼芜。"
    }
  ],
  "刘缓": [
    {
      "title": "敬酬刘长史咏名士悦倾城诗",
      "poem": "不信巫山女。不信洛川神。何关别有物。还是倾城人。经共陈王戏。曾与宋家邻。未嫁先名玉。来时本姓秦。粉光犹似面。朱色不胜唇。遥见疑花发。闻香知异春。钗长逐鬟髲。袜小称腰身。夜夜言娇尽。日日态还新。工倾荀奉倩。能迷石季伦。上客徒留目。不见正横陈。"
    },
    {
      "title": "江南可采莲",
      "poem": "春初北岸涸。夏月南湖通。卷荷舒欲倚。芙蓉生即红。楫小宜回迳。船轻好入丛。钗光逐影乱。衣香随逆风。江南少许地。年年情不穷。"
    },
    {
      "title": "看美人摘蔷薇诗",
      "poem": "新花临曲池。佳丽复相随。鲜红同映水。轻香共逐吹。绕架寻多处。窥丛见好枝。矜新犹恨少。将故复嫌萎。钗边烂熳插。无处不相宜。"
    },
    {
      "title": "奉和玄圃纳凉诗",
      "poem": "清气流暄浊。非关狭室中。当由小堂上。自有大王风。樵螟动兰室。神飚起桂丛。披襟深睿赏。曲卷何由同。"
    },
    {
      "title": "和晚日登楼诗",
      "poem": "所以登台榭。正重接烟霞。长丝触栏断。归鸟避窗斜。俯巢窥暝宿。临树摘高花。百雉时方晚。九层光尚赊。"
    },
    {
      "title": "秋夜",
      "poem": "楼上起秋风。绝望秋闺中。烛溜花行满。香燃奁欲空。徒教两行泪。俱浮妆上红。"
    },
    {
      "title": "寒闺诗",
      "poem": "别后春池异。荷尽欲生冰。箱中剪刀冷。台上面脂凝。纤腰转无力。寒衣恐不胜。"
    },
    {
      "title": "冬宵",
      "poem": "不堪寒夜久。夜夜守空床。衣裾逐座褶。钗影近灯长。无怜四幅锦。何须辟恶香。"
    },
    {
      "title": "左右新婚诗",
      "poem": "小史如初日。得妇类行云。琴声妾曾听。桃子婿经分。蛾眉参意画。绣被共笼薰。偏增使君妒。无趣遣相闻。"
    },
    {
      "title": "在县中庭看月诗",
      "poem": "移榻坐庭阴。初弦时复临。侍儿能劝酒。贵客解弹琴。柏叶生鬟内。桃花出髻心。月光移数尺。方知夜已深。"
    },
    {
      "title": "新月诗",
      "poem": "仙宫云箔卷。露出玉帘钩。清光无所赠。相忆凤凰楼。"
    },
    {
      "title": "游仙诗",
      "poem": "税驾倚扶桑。逍遥望九州。二老佐轩辕。称戈戮蚩尤。功成弃之去。乘龙上丹丘。天上见玉皇。寿与天地休。俯视昆仑宫。五城十二楼。王母何窈。玉质清且柔。扬袂折琼芳。寄我天东头。相思十万岁。太运浩悠悠。安以知吾道。日月不能周。寄音青鸟翼。谢尔碧海流。"
    }
  ],
  "刘孺": [
    {
      "title": "侍宴饯新安太守萧几应令诗",
      "poem": "芝殿延藻景。画室写油云。玄览多该洽。圣思究前闻。微密探精义。优游妙典坟。饮饯参多士。言赠赋新文。"
    },
    {
      "title": "相逢狭路间",
      "poem": "送君追遐路。路狭暧朝雰。三危上蔽日。九折杳连云。枝交幰不见。听静吹才闻。岂伊叹道远。亦迤泣涂分。况兹别亲爱。情念切离群。"
    }
  ],
  "刘显": [
    {
      "title": "发新林浦赠同省诗",
      "poem": "回首望归途。山川邈离异。落日悬秋浦。归鸟飞相次。感物伤我情。惆怅怀亲懿。"
    }
  ],
  "陆云公": [
    {
      "title": "释奠应令诗",
      "poem": "质文迭运。损益相因。业遵宪气。道著成均。南学尚齿。东序贵仁。三德既备。七教斯陈。微言中绝。异端竞起。扫灭秦馀。缉维汉始。暗涂颇照。棼丝未理。扰扰百家。悠悠千祀。大梁肇命。睿悊惟君。万方辑瑞。八表澄氛。仰测天象。俯奂人文。弘教犹海。聚学如云。道生万有。孝首百行。孔勖Ａ５２深。老抑浮竞。分门命学。异流争镜。谁其一之。资我将圣。家隆重栋。国体贰天。元良正位。至德聿宣。优悠艺术。博极几玄。丕隆夏载。旦暮姬年。扬我圣作。导我人志。盛彼痒门。於惟上嗣。三席式启。百僚胥位。诵声编道。儒衣成肆。睟容玉润。丽辩泉飞。英蕃起予。执经光晖。肩墙睹奥。入室探启。博哉善诱。嗟然实归。请业既终。奠祀爰设。北牖配灵。左阶升洁。蘋藻登荐。巾冕成迾。黍稷非馨。诚敬斯悦。蔼蔼幕宫。泱泱殿沼。旗章映春。丝竹清晓。献琛海外。蒙衣塞表。具惟燕嘉。同庆忆兆。至道辉被。英风洋溢。式摽盛轨。方懋实。职滥惇史。诵乖洪笔。使仰歌颂。终惭照述。"
    }
  ],
  "王籍": [
    {
      "title": "棹歌行",
      "poem": "扬舲横大江。乘流任荡荡。轻桡暮不息。复逐夜潮上。时见湘水仙。恒闻解佩响。"
    },
    {
      "title": "入若邪溪诗",
      "poem": "艅艎何泛泛。空水共悠悠。阴霞生远岫。阳景逐回流。蝉噪林逾静。鸟鸣山更幽。此地动归念。长年悲倦游。"
    }
  ],
  "刘之遴": [
    {
      "title": "酬江总诗",
      "poem": "上位居崇礼。寺署邻栖息。忌闻晓驺唱。每畏晨光赩。高谈意未穷。晤对赏无极。探志共遨游。休沐忘退食。曷用销鄙吝。枉趾覯颜色。上下数千载。扬榷吐胸臆。"
    },
    {
      "title": "嘲伏挺诗",
      "poem": "传闻伏不斗。化为支道林。"
    }
  ],
  "到溉": [
    {
      "title": "饷任新安班竹杖因赠诗",
      "poem": "邛竹藉旧闻。灵寿资前职。复有冒霜筠。寄生桂潭侧。文彩既斑烂。质性甚绸直。所以夭天真。为有乘危力。未尝以过投。屡经芸苗植。"
    },
    {
      "title": "答任昉诗",
      "poem": "予衣本百结。闽中徒八蚕。假令金如粟。讵使廉夫贪。"
    },
    {
      "title": "秋夜咏琴诗",
      "poem": "寄语调弦者。客子心易惊。离泣已将坠。无劳别鹤声。"
    },
    {
      "title": "仪贤堂监策秀才联句诗",
      "poem": "雄州试异等。提庭乃专对。顾学类括羽。奇文若锦缋。滋兰成秀畹。照车光赤琲。摄官恶簪带。疲疴谢名辈。乙奏饮馀列。甲科光往载。深奇无绝踪。孙董有遗概。春风涵宛转。迟光乍明昧。列秀总中筵。群才盛皇代。如纶疾影响。裁蒲启蒙昧。雕龙既已彰。青紫行当佩。裒然既玉响。高粲亦兰綷。广川良易追。淄水非难配。贡士光相门。搜贤尽幽塞。善说理无穷。借书心靡诲。来彦各东西。翼亮更出内。康哉信在今。伊余事耕耒。"
    }
  ],
  "谢举": [
    {
      "title": "凌云台",
      "poem": "绮甍悬桂栋。隐映傍乔柯。势高凌玉井。临迥度金波。易觉凉风至。早飞秋雁过。高台相思曲。望远骚人歌。幸属此迢递。知承云雾多。"
    }
  ],
  "南乡侯萧推": [
    {
      "title": "赋得翠石应令诗",
      "poem": "依峰形似镜。构岭势如莲。映林同绿柳。临池乱百川。碧苔终不落。丹字本难传。有迈东明上。来游皆羽仙。"
    }
  ],
  "庾仲容": [
    {
      "title": "咏柿诗",
      "poem": "发叶临层槛。翻英糅花药。风生树影移。露重新枝弱。苑朱正葱翠。梁乌未销铄。"
    }
  ],
  "褚翔": [
    {
      "title": "雁门太守行",
      "poem": "三月杨花合。四月麦秋初。幽州寒食罢。郑国采桑疏。便闻雁门戍。结束事戎车。去岁无霜雪。今年有闰馀。月如弦上弩。星类水中鱼。戎车攻日逐。燕骑荡康居。大宛归善马。小月送降书。寄语闺中妾。勿怨寒床虚。"
    }
  ],
  "杨皦": [
    {
      "title": "咏舞诗",
      "poem": "红颜自燕赵。妙妓迈阳阿。就行齐逐唱。赴节暗相和。折腰送馀曲。敛袖待新歌。嚬容生翠羽。曼睇出横波。虽称赵飞燕。比此讵成多。"
    }
  ],
  "吴孜": [
    {
      "title": "春闺怨",
      "poem": "玉关信使断。借问不相谙。春光太无意。窥窗来见参。分与光音绝。忽值日东南。柳枝皆嬲燕。桑叶复催蚕。物色顿如此。孀居自不堪。"
    }
  ],
  "朱异": [
    {
      "title": "还东田宅赠朋离诗",
      "poem": "应生背芒说。石子河阳文。虽有遨游美。终非沮溺群。曰余今卜筑。兼以隔嚣纷。池入东陂水。窗引北严云。槿篱集田鹭。茅檐带野芬。原隰何逦迤。山泽共氛氲。苍苍松树合。耿耿樵路分。朝兴候崖晚。暮坐极林曛。恁高眺虹霓。临下瞰耕耘。岂直娱衰暮。兼得慰殷勤。怀劳犹未弭。独有望夫君。"
    },
    {
      "title": "田饮引",
      "poem": "卜田宇兮京之阳。面清洛兮背修邙。属风林之萧瑟。值寒野之苍茫。鹏纷纷而聚散。鸿冥冥而远翔。酒沈兮俱发。云沸兮波扬。岂味薄於东鲁。鄙密甜于南湘。於是客有不速。朋自远方。临清池而涤器。辟山牖而飞觞。促膝兮道故。久要不兮忘。间谈希夷之理。或赋连翩之章。"
    }
  ],
  "张嵊": [
    {
      "title": "短箫诗",
      "poem": "促柱弦始繁。短萧吹初亮。舞袖拂长席。钟音由虡飏。已落檐瓦间。复绕梁尘上。时属清夏阴。恩晖亦非望。"
    }
  ],
  "张缵": [
    {
      "title": "大言应令诗",
      "poem": "河流既竭。日月俱腾。罝罗微物。动落云鹏。"
    },
    {
      "title": "细言应令诗",
      "poem": "遨游蚁目辨轻尘。蚊睫成宇虱如轮。"
    },
    {
      "title": "侍宴饯东阳太守萧子云应令诗",
      "poem": "仲月发初阳。轻寒带春序。渌池解馀冻。丹霞霁新雨。良守谒承明。徂舟戒兰渚。皇储惜将迈。金樽留宴醑。"
    }
  ],
  "殷钧": [
    {
      "title": "大言应令诗",
      "poem": "噫气为风。挥汗成雨。聊灼戴山龟。欲持探邃古。"
    },
    {
      "title": "细言应令诗",
      "poem": "泛舟毛滴海。为政蜗牛国。逍遥轻尘上。指辰问南北。"
    }
  ],
  "王伟": [
    {
      "title": "狱中赠人诗",
      "poem": "赵壹能为赋。邹阳解献书。何惜西江水。不救辙中鱼。"
    },
    {
      "title": "在渭阳赋诗",
      "poem": "平明听战鼓。薄暮叙存亡。楚汉方龙斗。秦关陈未央。"
    }
  ],
  "刘孝威": [
    {
      "title": "钓竿篇",
      "poem": "钓舟画彩鹢。渔子服冰纨。金辖茱萸网。银钩翡翠竿。敛桡随水脉。急桨渡江湍。湍长自不辞。前浦有佳期。船交桡影合。浦深鱼出迟。荷根时触饵。菱芒乍罥丝。莲度江南手。衣渝京兆眉。垂竿自有乐。谁能为太师。"
    },
    {
      "title": "陇头水",
      "poem": "从军戍陇头。陇水带沙流。时观胡骑饮。常为汉国羞。衅妻成两剑。杀子祀双钩。顿取楼兰颈。就解郅支裘。勿令如李广。功多遂不酬。"
    },
    {
      "title": "骢马驱",
      "poem": "十五官期门。二十屯边徼。犀羁玉镂鞍。宝刀金错鞘。一随骢马驱。分受青蝇吊。且令都护知。愿被将军照。誓使毡衣乡。扫地无遗噍。"
    },
    {
      "title": "公无渡河",
      "poem": "请公无渡河。河广风威厉。樯偃落金乌。舟倾没犀枻。绀盖空严祠。白马徒生祭。衔石伤寡心。崩城掩孀袂。剑飞犹共水。魂沈理俱逝。君为川后臣。妾作江妃娣。"
    },
    {
      "title": "塘上行苦辛篇",
      "poem": "蒲生伊何陈。曲中多苦辛。黄金坐销铄。白玉遂淄磷。裂衣工毁嫡。掩袖切谗新。嫌威迹易已。爱去理难申。秦云犹变色。鲁日尚回轮。妾歌已肠断。君心终未亲。"
    },
    {
      "title": "东西门行",
      "poem": "广津寒欲歇。联樯密缆收。六高匝近岫。江阔少方舟。饯泪留神眷。离欷切私俦。伫变齐儿俗。当传楚献囚。徒然颁并命。只恧思如抽。"
    },
    {
      "title": "怨诗",
      "poem": "退宠辞金屋。见谴斥甘泉。枕席秋风起。房栊明月悬。烛避窗中影。香回炉上烟。丹庭斜草径。素壁点苔钱。歌起蒲生曲。乐奏下山弦。新声昔广宴。馀杯今自传。王嫱向绝漠。宗女入祁连。雁书犹未返。角马无归年。昭台有媵御。曾坂无弃捐。后薪随复积。前鱼谁更怜。"
    },
    {
      "title": "采莲曲",
      "poem": "金桨木兰船。戏采江南莲。莲香隔浦渡。荷叶满江鲜。房垂易入手。柄曲自临盘。露花时湿钏。风茎乍拂钿。"
    },
    {
      "title": "小临海",
      "poem": "碣石望山海。留连降尊极。秦帝枉钩陈。汉家增礼秩。石桥终不成。桑田竟难测。蜃气远生楼。鲛人近潜织。空劳帝女填。讵动波神色。"
    },
    {
      "title": "思归引",
      "poem": "胡地凭良马。怀骄负汉恩。甘泉烽火入。回中宫室燔。锦车劳远驾。绣衣疲屡奔。贰师已丧律。都尉亦销魂。龙堆求援急。狐塞请先屯。枥下驱双骏。腰边带两鞬。乘障无期限。思归安可论。"
    },
    {
      "title": "妾薄命篇",
      "poem": "去年从越障。今岁没胡庭。严霜封碣石。惊沙暗井陉。玉篸久落鬓。罗衣长挂屏。浴蚕思漆水。条桑忆郑坰。寄书朝鲜吏。留钏武安亭。勿言戎夏隔。但令心契冥。不见酆城剑。千祀复同形。"
    },
    {
      "title": "斗鸡篇",
      "poem": "丹鸡翠翼张。妒敌复专场。翅中含芥粉。距外耀金芒。气逾上党烈。名贵下韝良。祭桥愁魏后。食跖忌齐王。愿赐淮南药。一使云间翔。"
    },
    {
      "title": "结客少年场行",
      "poem": "少年本六郡。遨游遍五都。插腰铜匕首。障日锦屠苏。鸷羽装银镝。犀胶饰象弧。近发连双兔。高弯落九乌。边城多警急。节使满郊衢。居延箭箙尽。疏勒井泉枯。正蒙都护接。保由惮险途。千金募恶少。一挥擒骨都。勇馀聊蹴踘。战罢暂投壶。昔为北方将。今为南面孤。邦君行负弩。县令且前驱。"
    },
    {
      "title": "行行且游猎篇",
      "poem": "之罘讲射所。上林娱猎场。选徒骄楚客。召狩讠夸胡王。罕车已戒道。风乌复起行。佽飞具矰缴。材官命蹶张。高罝掩月兔。劲矢射天狼。蹠地不遑逸。排虚岂及翔。日暮勾陈转。风清铙吹飏。归来宴平乐。宁肯滞禽荒。"
    },
    {
      "title": "雀乳空井中",
      "poem": "远去条支国。心知汉德休。聊栖丞相府。过令黄霸羞。挟子须闲地。空井共寻求。辘轳丝绠绝。桔槔冬藓周。将怜羽翼张。谁辞各背游。"
    },
    {
      "title": "半渡溪",
      "poem": "本厕偏伍伴。一战殄凶渠。制赐文犀节。驿报紫泥书。入营陈御盖。还家乘紫车。皇恩知已重。丹心恨不纾。渡泸且不畏。凌溪嗟有馀。"
    },
    {
      "title": "独不见",
      "poem": "夫婿结缨簪。偏蒙汉宠深。中人引卧内。副车游上林。绶染琅琊草。蝉铸武威金。分家移甲第。留妾住河阴。独寝鸳鸯被。自理凤凰琴。谁怜双玉箸。流面复流襟。"
    },
    {
      "title": "行幸甘泉宫歌",
      "poem": "汉家迎夏华。避暑甘泉宫。栈车鸣里鼓。驷马驾相风。校尉乌桓骑。待制楼烦弓。后旌犹五柞。前笳度九嵕。才人豹尾内。御酒属车中。辇回百子阁。扇动七轮风。鸣钟休卫士。披图召后宫。材官促校猎。凉秋戏射熊。"
    },
    {
      "title": "箜篌谣",
      "poem": "结交在相得。骨肉何必亲。甘言无忠实。世薄多苏秦。从风暂靡草。富贵上昇天。不见山巅树。摧扤下为薪。岂甘井中泥。上出作埃尘。"
    },
    {
      "title": "骢马驱",
      "poem": "翩翩骢马驱。横行复斜趋。先救辽城危。后拂燕山雾。风伤易水湄。日入陇西树。未得报君恩。联翩终不住。"
    },
    {
      "title": "和王竟陵爱妾换马",
      "poem": "骢马出楼兰。一步九盘桓。小史赎金络。良工送玉鞍。龙骖来甚易。乌孙去实难。麟胶妾犹有。请为急弦弹。"
    },
    {
      "title": "拟古应教",
      "poem": "双栖翡翠两鸳鸯。巫云洛月乍相望。谁家妖冶折花枝。蛾眉睇使情移。青铺绿琐琉璃扉。琼筵玉笥金缕衣。美人年几可十馀。含羞转笑敛风裾。珠丸出弹不可追。空留可怜持与谁。"
    },
    {
      "title": "鸡鸣篇",
      "poem": "塒鸡识将曙。长鸣高树巅。啄叶疑彰羽。排花强欲前。意气多惊举。飘扬独无侣。陈思助斗协狸膏。郈昭妒敌安金距。丹山可爱有凤凰。金门飞舞有鸳鸯。何如五德美。岂胜千里翔。"
    },
    {
      "title": "乌生八九子",
      "poem": "城上乌。一年生九雏。枝轻巢本狭。风多叶早枯。氄毛不相暖。张翼强相呼。金柝猜鹰鸷隼无由逐。永愿共栖曾氏冠。同瑞周王屋。莫啼城上寒。犹贤野中宿。羽成翮备各西东。丁年赋命有穷通。不见高飞帝辇侧。远托日轮中。尚逢王吉箭。犹婴后羿弓。岂如变彩救燕质。入梦祚昭公。流声表师退。集幕示营空。灵台已铸像。流苏时候风。"
    },
    {
      "title": "蜀道难",
      "poem": "玉垒高无极。铜梁不可攀。双流逆巇道。九坂涩阳关。邓侯策马度。王生敛辔还。敛辔惧身尤。叱驭奉王猷。若悋千金重。谁为万里侯。戏马吞珠界。扬舲濯锦流。沈犀厌怪水。握镜表灵丘。禺山金碧有光辉。迁亭车马尚轻肥。弥想王褒拥节反。更忆相如乘传归。君平子云阒不嗣。江汉英灵信已衰。"
    },
    {
      "title": "重光诗",
      "poem": "赫赫重光。明明二圣。帝作储述。礼和乐正。中衢置樽。高堂悬镜。其酌不穷。其明逾盛。德音孔昭。民胥攸咏。明明二圣。赫赫重光。风神洒落。容止汪洋。瞻彼谈扇。载抑载扬。何斯天辩。如圭如璋。颜闵函席。游夏升堂。以卿以士。惟公惟王。思媚储后。顾哉乐康。芃芃黍苗。阴雨膏之。诜诜缨冕。储王道之。道之以礼。齐之以仁。礼则穷神。言则穷神。训于四国。覃于万民。"
    },
    {
      "title": "侍宴乐游林光殿曲水诗",
      "poem": "蒸哉轩顼。赫矣尧心。女娲补石。重华累金。汤罗禹扇。羲瑟农琴。皇乎备矣。受命君临。试舟五反。和乐九成。钩楯秘戏。协律新声。丹柸水激。缝彩葩荣。天吴还往。海若逢迎。"
    },
    {
      "title": "奉和简文帝太子应令诗",
      "poem": "太子天下本。元良万国贞。周朝推上嗣。汉代纪重明。前星涵瑞彩。洊雷扬远声。三善传乐正。百行纪司成。九流遍已辨。七经咸所精。博闻强子政。高才陵长卿。礼遵逾屈已。德盛益卑情。仙气贻钟相。儒道推桓荣。延贤博望苑。视膳长安城。园绮随金辂。浮丘侍玉笙。智囊前敛笏。端士后垂缨。九仙良所重。四海更谁倾。班输同策乘。甲馆齐蓬瀛。"
    },
    {
      "title": "三日侍皇太子曲水宴诗",
      "poem": "二龙巡夏代。八骏驭周朝。豫游光帝则。乐饮盛民谣。皇储遵洛禊。滥觞追灞桥。掌祓开神篽。司马动銮镳。周旗交采眊。晋鼓杂清箫。旌宫临广隰。藻卫烁严椒。兰樽沿曲岸。灵若溯回潮。"
    },
    {
      "title": "奉和六月壬年应令诗",
      "poem": "玄圃栖金碧。灵涧挹琨瑶。筑山图碣岫。穿池控海潮。雷奔石鲸动。水阔牵牛遥。乘鼋犹怯渡。鞭石讵成桥。岸崩下生窟。壁峭上干霄。噪蛙常独沸。游鱼或自跳。荒径横临浦。空舟斜插桡。愁鸱集古树。白鹭隐青苗。神心重丘壑。散步怀渔樵。石累元卿径。枝挂许由瓢。伊臣本寂寞。由来畏市朝。为贪止山水。所竞惟逍遥。寄言周伯况。劳君擅縠绡。"
    },
    {
      "title": "登覆舟山望湖北诗",
      "poem": "紫川通太液。丹岑连少华。堂皇更隐映。松灌杂交加。荇蒲浮新叶。渔舟绕落花。浴童竞浅岸。漂女择平沙。极望伤春目。回车归狭斜。"
    },
    {
      "title": "帆渡吉阳洲诗",
      "poem": "江风凌晓急。钲鼓候晨催。幸息榜人唱。聊望高帆开。联村倏忽尽。循汀俄顷回。疑是傍洲退。似觉前山来。将与图南竞。谁云劳溯洄。"
    },
    {
      "title": "出新林诗",
      "poem": "芒山眡洛邑。函谷望秦京。遥分承露掌。远见长安城。故乡已可识。游子必劳情。雾罢前林见。风息涌川平。坐观暮潮落。渐见夕烟生。无由一羽化。徒想御风轻。"
    },
    {
      "title": "鄀",
      "poem": "县遇见人织率尔寄妇诗妖姬含怨情。织素起秋声。度梭环玉动。踏蹑佩珠鸣。经稀疑杼涩。纬断恨丝轻。葡萄始欲罢。鸳鸯犹未成。云栋共徘徊。纱窗相向开。窗疏眉语度。纱轻眼笑来。昽昽隔浅纱。的的见妆华。镂玉同心藕。杂宝连枝花。红衫向后结。金簪临鬓斜。机顶挂流苏。机旁垂结珠。青丝引伏兔。黄金绕鹿卢。艳彩裾边出。芳脂口上渝。百城交问遗。五马共踟蹰。直为闺中人。守故不要新。梦啼渍花枕。觉泪湿罗巾。独眠真自难。重衾犹觉寒。愈忆凝脂暖。弥想横陈欢。行驱金络骑。归就城南端。城南稍有期。想子亦劳思。罗襦久应罢。花钗堪更治。新妆莫点黛。余还自画眉。"
    },
    {
      "title": "侍宴赋得龙沙宵月明诗",
      "poem": "鹊飞空绕树。月轮殊未圆。嫦娥望不出。桂枝犹隐残。落照移楼影。浮光动暂澜。枥马悲笳吹。城乌啼塞寒。传闻机杼妾。愁余衣服单。当秋络已脆。衔啼织复难。敛眉虽不乐。舞剑强为欢。请谢函关吏。行当封一丸。"
    },
    {
      "title": "奉和晚日诗",
      "poem": "虬檐挂珠箔。虹梁卷霜绡。迷迭涵香长。芙蓉逐浪摇。飞轮搏羽扇。翻车引落潮。甘泉推激水。迎风惭远飙。寄言王待诏。因声张子侨。吾君安已乐。无劳诵洞箫。"
    },
    {
      "title": "和皇太子春林晚雨诗",
      "poem": "云树交为密。雨日共成虹。雷舒长男气。枝摇少女风。叶珠随滴水。檐绳下溜空。蝶濡飞不飏。花沾色更红。明离信养德。能事毕春宫。谁堪偶凤吹。唯有浮丘公。"
    },
    {
      "title": "行还值雨又为清道所驻诗",
      "poem": "齐楚磐石贵。韩吴异姓王。俱乘早朝罢。相随出建章。喧呼惊里闬。叫咷骇康庄。阜驺同隼击。青橐似鹰扬。掖门南北远。复道东西长。幡旗争络绎。官骑郁相望。微风生棨传。轻雨润帷裳。油衣分竞道。小盖列成行。八舍便繁密。五营舆服光。回车避司隶。俄轩揖内郎。况余白屋士。自依卑路傍。日月虽临照。仄陋难明敭。早荣羞日及。晚知惭豫章。徒抱凌云志。终愧摩天翔。安能久沦辱。图南会有方。"
    },
    {
      "title": "望雨诗",
      "poem": "清阴荡暄浊。飞雨入阶廊。瞻空乱无绪。望霤耿成行。交枝含晓润。杂叶带新光。浮芥离还聚。沿沤灭复张。浴禽飘落毳。风荇散馀香。璚绡挂绣幕。象簟列华床。侍童拂羽扇。厨人奉滥浆。寄言楚台客。雄风讵独凉。"
    },
    {
      "title": "苦暑诗",
      "poem": "暮日苦炎溽。迁坐接阶廊。月丽姮娥影。星含织女光。栖禽动夜竹。流萤出暗墙。香盘糅鲜粉。雕壶承玉浆。白羽徒垂握。绿水自周堂。弱纨犹觉重。纤絺尚少凉。弄风思汉朔。戏雨忆吴王。玄冰术难验。赤道漏犹长。谁能更吹律。还令黍谷凉。"
    },
    {
      "title": "奉和逐凉诗",
      "poem": "钟鸣夜未央。避暑起徬徨。长河似曳素。明星若散珰。倚严欣石冷。临池爱水凉。月纤张敞画。荷妖韩寿香。对此游清夜。何劳娱洞房。"
    },
    {
      "title": "望栖乌诗",
      "poem": "夕乌飞参差。单雄杂寡雌。联翩归叶里。出没噪林垂。争栖时易树。惊飞忽度枝。虽无系书重。亦有含缨疲。以兹憔悴力。重逢轻薄儿。珠丸苏合弹。金缴青丝縻。岂意翩翾羽。遂免更羸危。入怀欣得地。依林窃愿知。"
    },
    {
      "title": "和简文帝卧疾诗",
      "poem": "玉躬耗寒暑。群望崇圭璧。仁祀盛黄缣。礼坛优绀席。惫均楚疾愈。俄同宋年益。岂劳诵赋臣。宁用观涛客。"
    },
    {
      "title": "赋得曲涧诗",
      "poem": "涧流急易转。溪竹暗难开。近楼俄已失。前洲忽复回。石岸生寒藓。沈根渍水苔。菱舟失道去。归凫迷径来。"
    },
    {
      "title": "春宵",
      "poem": "花开人不归。节暖衣须变。回钗挂反环。拭泪绳春线。今夜月轮圆。胡兵必应战。"
    },
    {
      "title": "冬晓",
      "poem": "妾家边洛城。惯识晓钟声。钟声犹未尽。汉使报应行。天寒砚冰冻。心悲书不成。"
    },
    {
      "title": "咏织女诗",
      "poem": "金钿已照耀。白日未蹉跎。欲待黄昏至。含娇渡浅河。"
    },
    {
      "title": "七夕穿针诗",
      "poem": "缕乱恐风来。衫轻羞指现。故穿双眼针。特缝合欢扇。"
    },
    {
      "title": "九日酌菊酒诗",
      "poem": "露花疑始摘。罗衣似适薰。馀杯度不取。欲持娇使君。"
    },
    {
      "title": "赋得鸣朄应令诗",
      "poem": "杂扇虽俱敛。交行忿自分。转袖时绕腕。扬履自开裙。"
    },
    {
      "title": "和定襄侯初笄诗",
      "poem": "合鬟仍昔发。略鬓即前丝。从今一梳罢。无复更萦时。"
    },
    {
      "title": "古体杂意诗",
      "poem": "朝日大风霜。寄事是交伤。叶落枝柯净。当自起棋张。"
    },
    {
      "title": "咏佳丽诗",
      "poem": "可怜将可念。可念直千金。唯言有一恨。恨不遂人心。"
    },
    {
      "title": "望隔墙花诗",
      "poem": "隔墙花半隐。犹见动花枝。当由美人摘。讵止春风吹。"
    },
    {
      "title": "枯叶竹诗",
      "poem": "枯杨犹更绿。卧柳尚还生。勿嫌凤不至。终当待圣明。"
    },
    {
      "title": "和帘里烛诗",
      "poem": "开关帘影出。参差风焰斜。浮光烛绮带。凝滴汙垂花。"
    },
    {
      "title": "咏剪彩花诗二首",
      "poem": "叶舒非渐大。花发是初开。无论人讶似。蜂见也争来。浅深依树色。舒卷听人裁。假令春色度。经著手中开。"
    },
    {
      "title": "禊饮嘉乐殿咏曲水中烛影诗",
      "poem": "火浣花心犹未长。金枝密焰已流芳。芙蓉池畔涵停影。桃花水脉引行光。"
    },
    {
      "title": "赋得香出衣诗",
      "poem": "香出衣。步近气逾飞。博山登高用邺锦。含情动靥比洛妃。香缨麝带缝金缕。琼花玉胜缀珠徽。苏合故年微恨歇。都梁路远恐非新。犹贤汉君芳千里。尚笑荀令止三旬。"
    }
  ],
  "萧子云": [
    {
      "title": "东郊望春詶王建安隽晚游诗",
      "poem": "金塘绿泉满。上园梨蕊落。蛱蝶恋残花。黄莺对妖萼。芳菲满郊甸。惠风生兰薄。子家冠盖里。我馆幽栖郭。绿杨垂长溪。便桥限清洛。相去能几许。一水终疏索。"
    },
    {
      "title": "赠海法师游甑山诗",
      "poem": "真心好丘壑。偏悦幽栖人。忽闻甑山旅。万里自相亲。泬寥晚霖霁。重叠晴云新。秋至蝉鸣柳。风高露起尘。动余忆山思。惆怅惜荷巾。"
    },
    {
      "title": "落日郡西齐望海山诗",
      "poem": "渔舟暮出浦。汉女采莲归。夕云向山合。水鸟望田飞。蝉鸣早秋至。蕙草无芳菲。故隐天山北。梦想日依依。"
    },
    {
      "title": "寒夜直坊",
      "poem": "忆袁三公诗滴滴雨鸣阶。愔愔兹夜静。风落宣猷树。寒凋承光屏。高帷晓独垂。华烛夜空冷。所思不相见。方知寒漏永。"
    },
    {
      "title": "赠吴均诗",
      "poem": "欲知健少年。本来最轻黠。绿沈弓项纵。紫艾刀横拔。谁持命要宠。宁知敌可杀。有功终不言。明君自应察。"
    },
    {
      "title": "春思诗",
      "poem": "春风荡罗帐。馀花落镜奁。池荷正卷叶。庭柳复垂檐。竹柏君自改。团扇妾方嫌。谁能怜故素。终为泣新缣。"
    }
  ],
  "萧子晖": [
    {
      "title": "春宵诗",
      "poem": "夜夜妾偏栖。百花含露低。虫声绕春岸。月色思空闺。传语长安驿。辛苦寄辽西。"
    },
    {
      "title": "冬晓诗",
      "poem": "步栏光欲通。曙鸟向西东。烛灭传馀气。帷香开晓风。繁花无处尽。还销寒镜中。"
    },
    {
      "title": "应教使君春游诗",
      "poem": "上林看草色。河桥望日晖。洛阳城闭晚。金鞍横路归。"
    },
    {
      "title": "陇头水",
      "poem": "天寒陇水急。散漫俱分泻。北注徂黄龙。东流会白马。"
    }
  ],
  "何敬容": [
    {
      "title": "咏舞诗",
      "poem": "因风且一顾。扬袂隐双蛾。曲终情未已。含睇目增波。"
    }
  ],
  "伏挺": [
    {
      "title": "行舟值早雾诗",
      "poem": "水雾杂山烟。冥冥不见天。听猿方忖岫。闻濑始知川。渔人惑澳浦。行舟迷溯沿。日中氛霭尽。空水共澄鲜。"
    }
  ],
  "江从简": [
    {
      "title": "采莲讽",
      "poem": "欲持荷作柱。荷弱不胜梁。欲持荷作镜。荷暗本无光。"
    }
  ],
  "刘邈": [
    {
      "title": "折杨柳",
      "poem": "高楼十载别。杨柳擢丝枝。摘叶惊开驶。攀条恨久离。年年阻音息。月月减容仪。春来谁不望。相思君自知。"
    },
    {
      "title": "万山见采桑人诗",
      "poem": "倡妾不胜愁。结束下青楼。逐伴西蚕路。相携南陌头。叶尽时移树。枝高乍易钩。丝绳挂且脱。金笼写复收。蚕饥日已暮。讵为使君留。"
    },
    {
      "title": "见人织聊为之咏",
      "poem": "纤纤运玉指。脉脉正蛾眉。振蹑开交缕。停梭续断丝。檐花照初月。洞户垂朱帷。弄机行掩泪。翻令织素迟。"
    },
    {
      "title": "秋闺诗",
      "poem": "萤飞绮窗外。妾思霍将军。灯前量兽锦。檐下织花纹。坠露如轻雨。长河似薄云。秋还百种事。衣成未暇薰。"
    }
  ],
  "徐摛": [
    {
      "title": "胡无人行",
      "poem": "列楹登鲁殿。拥絮拭胡妆。犹将汉闺曲。谁忍奏毡房。遥忆甘泉夜。暗泪断人肠。"
    },
    {
      "title": "咏笔诗",
      "poem": "本自灵山出。名因瑞草传。纤端奉积润。弱质散芳烟。直写飞蓬牒。横承落絮篇。一逢提握重。宁忆仲升捐。"
    },
    {
      "title": "咏橘诗",
      "poem": "丽树标江浦。结翠似芳兰。焜煌玉衡散。照曜金衣丹。愧以无雕饰。徒然登玉盘。"
    },
    {
      "title": "坏桥诗",
      "poem": "匝栏生暗藓。覆板没鱼衣。岸曲斜梁阻。何时香步归。"
    },
    {
      "title": "赋得帘尘诗",
      "poem": "朝逐珠胎卷。夜傍玉钩垂。恒教罗袖拂。不分秋风吹。"
    }
  ],
  "刘孝仪": [
    {
      "title": "从军行",
      "poem": "冠军亲挟射。长平自合围。木落雕弓燥。气秋征马肥。贤王皆屈膝。幕府复申威。何谓从军乐。往返速如飞。"
    },
    {
      "title": "和昭明太子钟山解讲诗",
      "poem": "诏乐临东序。时驾出西园。虽穷理游盛。终为尘俗喧。岂如弘七觉。扬鸾启四门。夜气清箫管。晓阵烁郊原。山风乱采眊。初晃丽文辕。林开前骑骋。迳曲羽旄屯。烟壁浮青翠。石濑响飞奔。回舆下重阁。降道访真源。谈空匹泉涌。缀藻迈弦繁。轻生逢遇误。并作辈龙鹓。顾已同偏爵。何用挹衢樽。"
    },
    {
      "title": "和简文帝赛汉高庙诗",
      "poem": "珪币崇明祀。牲樽礼贵神。风惊如集庙。光至似来陈。徘徊灵驾入。叫咷倡歌新。将言非为己。致敬乃祈民。多才与多事。今古独为邻。"
    },
    {
      "title": "行过康王故第苑诗",
      "poem": "入梁逢故苑。度薛见馀宫。尚识招贤阁。犹怀爱士风。灵光一超远。衡馆亦蒙笼。洞门馀旧色。甘棠留故丛。送禽悲不去。过客慕难穷。池竹徒如在。林堂暧已空。远桥隔树出。迥涧隐岸通。芳流小山桂。尘起大王风。具物咸如此。是地感余衷。空想陵前剑。徒悲垄上童。"
    },
    {
      "title": "闺怨诗",
      "poem": "本无金屋宠。长作玉阶悲。一乖西北丽。宁复城南期。永巷愁无歇。应门闭有时。空劳织素巧。徒为团扇词。匡床终不共。何由横自私。"
    },
    {
      "title": "帆渡吉阳洲诗",
      "poem": "扬帆乘浪华。操鼓要风力。近树儵而遐。遥山俄已逼。欲比惊龙制。将顿阳乌翼。客行悲道远。唯须前路极。"
    },
    {
      "title": "咏箫诗",
      "poem": "危声合鼓吹。绝弄混笙篪。管饶知气促。钗动觉唇移。箫史安为贵。能令秦女随。"
    },
    {
      "title": "咏织女诗",
      "poem": "金钿已照曜。白日未蹉跎。欲待黄昏后。含娇渡浅河。"
    },
    {
      "title": "咏石莲诗",
      "poem": "莲名堪百万。石姓重千金。不解无情物。那得似人心。"
    },
    {
      "title": "和咏舞诗",
      "poem": "回履裾香散。飘衫钿响传。低钗依促管。曼睇入繁弦。"
    },
    {
      "title": "又和",
      "poem": "转袖随歌发。顿履赴弦馀。度行过接手。回身乍敛裾。"
    },
    {
      "title": "舞就行诗",
      "poem": "依歌移弱步。傍烛艳新妆。徐来翻应节。乱去反成行。"
    }
  ],
  "萧子范": [
    {
      "title": "罗敷行",
      "poem": "城南日半上。微步弄妖姿。含情动燕俗。顾景笑齐眉。不忧桑叶尽。还意畏蚕饥。春风若有顾。惟愿落花迟。"
    },
    {
      "title": "夏夜独坐诗",
      "poem": "节序值徂炎。兹宵在三伏。凭轩伫凉气。中筵倦烦燠。寂寞对空窗。清疏临夜行。虫音乱阶草。萤光绕庭木。帘月度斜辉。风光起馀馥。一伤年志罢。长嗟逝波速。"
    },
    {
      "title": "东亭极望诗",
      "poem": "晚流稍东急。暝景促西晖。水鸟衔鱼上。莲舟拂芰归。郊原共超远。林野杂依菲。从君采萝葛。宁复想轻肥。"
    },
    {
      "title": "春望古意诗",
      "poem": "光景斜汉宫。横梁照采虹。春情寄柳色。鸟语出梅中。氛氲门里思。逶迤水上风。落花徒入户。何解妾床空。"
    },
    {
      "title": "望秋月诗",
      "poem": "河汉东西阴。清光此夜出。入帐华珠被。斜筵照宝瑟。霜惨庭上兰。风鸣檐下橘。独见伤心者。孤灯坐幽室。"
    },
    {
      "title": "落花诗",
      "poem": "绿叶生半长。繁英早自香。因风乱胡蝶。未落隐鹂黄。飞来入斗帐。吹去上牙床。非是迎冬质。宁可值秋霜。"
    },
    {
      "title": "夜听雁诗",
      "poem": "天月广庭辉。游雁犯霜飞。连翩辞朔气。嘹泪独南归。夜长寒复静。灯光暧欲微。凄凄不可听。何况触愁机。"
    },
    {
      "title": "后堂听蝉诗",
      "poem": "试逐微风远。聊随夏叶繁。轻飞避楚雀。饮露入吴园。流音绕丛藿。馀响切高轩。借问边城客。伤情宁可言。"
    },
    {
      "title": "入元襄王第诗",
      "poem": "伏轼窥东苑。收泪下玉桥。昔时方毂处。於今共寂寥。夹池犹袅袅。仙榭尚迢迢。一同西靡柏。徒思芳树萧。"
    },
    {
      "title": "歌",
      "poem": "井上李兮随风标。垂翠帷兮夜难晓。独处廓兮心悄悄。怀素缕之双针。愿因之於三鸟。"
    }
  ],
  "武陵王萧纪": [
    {
      "title": "同萧长史看妓",
      "poem": "燕姬奏妙舞。郑女发清歌。回羞出曼脸。送态入嚬蛾。宁殊值行雨。讵减见凌波。想君愁日暮。应羡鲁阳戈。"
    },
    {
      "title": "和湘东王夜梦应令诗",
      "poem": "昨夜梦君归。贱妾下鸣机。悬知意气薄。不着去时衣。故言如梦里。赖得雁书飞。"
    },
    {
      "title": "晓思诗",
      "poem": "晨禽争学啭。朝花乱欲开。炉烟入斗帐。屏风隐镜台。红妆随泪尽。荡子保时回。"
    },
    {
      "title": "明君词",
      "poem": "塞外无春色。边城有风霜。谁堪览明镜。持许照红妆。"
    },
    {
      "title": "闺妾寄征人",
      "poem": "敛色金星聚。萦悲玉箸流。愿君看海气。忆妾上高楼。"
    },
    {
      "title": "咏鹊",
      "poem": "欲避新枝滑。还向故巢飞。今朝听声喜。家信必应归。"
    }
  ],
  "梁简文帝萧纲": [
    {
      "title": "上之回",
      "poem": "前旆拂回中。后车临桂宫。轻丝驻云罕。春色绕川风。桃林方灼灼。柳路日曈曈。笳声骇胡骑。清磬詟山戎。微臣今拜手。愿帝永无穷。"
    },
    {
      "title": "采桑",
      "poem": "春色映空来。先发院边梅。细萍重叠长。新花历乱开。连珂往淇上。接幰至丛台。丛台可怜妾。当窗望飞蝶。忌趺行衫领。熨斗成褫摄。下床着珠佩。捉镜安花镊。薄晚畏蚕饥。竞采春桑叶。寄语采桑伴。讶今春日短。枝高攀不及。叶细笼难满。年年将使君。历乱遣相闻。欲知琴里意。还赠锦中文。何当照梁日。还作入山云。重门皆已闭。方知留客袂。可怜黄金络。复以青丝系。必也为人时。谁令畏夫婿。"
    },
    {
      "title": "蜀国弦歌篇十韵",
      "poem": "铜梁指斜谷。剑道望中区。通星上分野。作固下为都。雅歌因良宋。妙舞自巴渝。阳城嬉乐所。剑骑郁相趋。五妇行难至。百两好游娱。牲祈望帝祀。酒酹蜀侯姝。江妃纳重聘。卓女爱将雏。停弦时击爪。息吹更治朱。脱衫湔锦浪。回扇避阳乌。闻君握节返。贱妾下城隅。"
    },
    {
      "title": "艳歌篇十八韵",
      "poem": "凌晨光景丽。倡女凤楼中。前瞻削成小。傍望卷旌空。分妆间浅靥。绕脸傅斜红。张琴未调轸。饮吹不至终。自知心所爱。出入仕秦宫。谁言连尹屈。更是莫敖通。轻轺缀皂盖。飞辔轹云骢。金鞍随系尾。衔璅映缠鬃。戈镂荆山玉。剑饰丹阳铜。左把苏合弹。旁持大屈弓。控弦因鹊血。挽强用牛螉。弋猎多登陇。酣歌每入丰。晖晖隐落日。冉冉还房栊。灯生阳燧火。尘散鲤鱼风。流苏时下帐。象簟复韬筒。雾暗窗前柳。寒疏井上桐。女萝托松际。甘瓜蔓井东。拳拳恃君爱。岁暮望无穷。"
    },
    {
      "title": "妾薄命篇十韵",
      "poem": "名都多丽质。本自恃容姿。荡子行未至。秋胡无定期。玉貌歇红脸。长颦串翠眉。奁镜迷朝色。缝针脆故丝。本异摇舟咎。何关窃席疑。生离谁拊背。溘死讵来迟。王嫱貌本绝。踉跄入毡帷。卢姬嫁日晚。非复少年时。转山犹可遂。乌白望难期。妾心徒自苦。旁人会见嗤。"
    },
    {
      "title": "君子行",
      "poem": "君子怀琬琰。不使涅尘淄。从容子云阁。寂寞仲舒帷。多谢悠悠子。管窥良可悲。"
    },
    {
      "title": "从军行",
      "poem": "贰师惜善马。楼兰贪汉财。前年出右地。今岁讨轮台。鱼云望旗聚。龙沙随阵开。冰城朝浴铁。地道夜衔枚。将军号令密。天子玺书催。保时反旧里。遥见下机来。云中亭障羽檄惊。甘泉烽火通夜明。贰师将军新筑营。嫖姚校尉初出征。复有山西将。绝世爱雄名。三门应遁甲。五垒学神兵。白云随阵色。苍山答鼓声。逦迤观鹅翼。参差睹雁行。先平小月阵。去灭大宛城。善马还长乐。黄金付水衡。小妇赵人能鼓瑟。侍婢初笄解郑声。庭前柳絮飞已合。必应红妆起见迎。"
    },
    {
      "title": "长安有狭斜行",
      "poem": "长安有径少。涂径不通舆。道逢双总丱。扶轮问我居。我居青门北。可忆复易寻。大息骞金勒。中息绾黄银。小息始得意。黄头作弄臣。三息俱入门。雅志扬清尘。三息俱上堂。觞肴满四陈。三息俱入户。照耀光容新。大妇舒绮絪。中妇拂罗巾。小妇最容冶。映交易学娇颦。丈人且安坐。清讴出绛唇。"
    },
    {
      "title": "泛舟横大江",
      "poem": "沧波白日晖。游子出王畿。旁望重山转。前观远帆稀。广水浮云吹。江风引夜衣。旅雁同洲宿。寒凫夹浦飞。行客谁多病。当念早旋归。"
    },
    {
      "title": "陇西行三首",
      "poem": "边秋胡马肥。云中惊寇入。勇气特无侣。轻兵救边急。沙平不见虏。嶂崄还相及。出塞岂成歌。经川未遑汲。乌孙涂更阻。康居路犹涩。月晕抱龙城。星流照马邑。长安路远书不还。宁知征人独伫立。陇西四战地。羽檄岁时闻。护羌拥汉节。校尉立元勋。石门留铁骑。冰城息夜军。洗兵逢骤雨。送阵出黄云。沙长无止泊。水脉屡萦分。当思勒彝鼎。无用想罗裙。悠悠悬旆旌。知向陇西行。减灶驱前马。衔枚进后兵。沙飞朝似幕。云起夜疑城。回山时阻路。绝水亟稽程。往年郅支服。今岁单于平。方欢凯乐盛。飞盖满西京。"
    },
    {
      "title": "雁门太守行三首",
      "poem": "轻霜中夜下。黄叶远辞枝。寒苦春难觉。边城秋易知。风急旍旗断。涂长铠马疲。少解孙吴法。家本幽并儿。非关买雁肉。徒劳皇甫规。陇暮风恒急。关寒霜自浓。枥马夜方思。边衣秋未重。潜师夜接战。略地晓摧锋。悲笳动胡塞。高旗出汉墉。勤劳谢功业。清白报迎逢。非须主人赏。宁期定远封。单于如未系。终夜慕前踪。三月杨花合。四月麦秋初。幽州寒食罢。郑国采桑疏。便闻雁门戍。结束事戎车。寄语金闺妾。勿怨寒床虚。。鹅军攻日逐。燕骑荡康居。大宛归善马。小月送降书。"
    },
    {
      "title": "京洛篇",
      "poem": "南游偃师县。斜上灞陵东。回瞻龙首堞。遥望德阳宫。重门远照耀。天阁复穹窿。城榜疑复道。树里识松风。黄河入洛水。丹泉绕射熊。夜轮悬素魄。朝光荡碧空。秋霜晓驱雁。春雨暮成虹。曲阳造甲第。高安还禁中。刘苍归作相。窦宪出临戎。此时车马合。兹晨冠盖通。谁知两京盛。欢宴遂无穷。"
    },
    {
      "title": "棹歌行",
      "poem": "妾家住湘川。菱歌本自便。风生解刺浪。水深能捉船。叶乱由牵荇。丝飘为折莲。溅妆疑薄汗。沾衣似故湔。浣纱流暂浊。汰锦色还鲜。参同赵飞燕。借问李延年。从来入弦管。讵在棹歌前。"
    },
    {
      "title": "怨歌行",
      "poem": "十五颇有馀。日照杏梁初。蛾眉本多嫉。掩鼻特成虚。持此倾城貌。翻为不肖躯。秋风吹海水。寒霜依玉除。月光临户驶。荷花依浪舒。望檐悲双翼。窥沼泣前鱼。苔生履处没。草合行人疏。裂纨伤不尽。归骨恨难祛。早知长信别。不避后园舆。"
    },
    {
      "title": "美女篇",
      "poem": "佳丽尽关情。风流最有名。约黄能效月。裁金巧作星。粉光胜玉靓。衫薄拟蝉轻。密态随流脸。娇歌逐软声。朱颜半已醉。微笑隐香屏。"
    },
    {
      "title": "斗鸡篇",
      "poem": "欢乐良无已。东郊春可游。百花非一色。新田多异流。龙尾横津汉。车箱起戍楼。玉冠初警敌。芥羽忽猜俦。十日骄既满。九胜势恒遒。脱使田饶见。堪能说鲁侯。"
    },
    {
      "title": "苦热行",
      "poem": "六龙骛不息。三伏起炎阳。寝兴烦几案。俯仰倦帏床。滂沱汗似铄。微靡风如汤。洄池愧玉浪。兰殿非含霜。细帘时半卷。轻幌乍横张。云斜花影没。日落荷心香。愿见洪崖井。讵怜河朔觞。"
    },
    {
      "title": "茱萸女",
      "poem": "茱萸生狭斜。结子复衔花。遇逢纤手摘。滥得映铅华。杂与鬟簪插。偶逐鬓钿斜。东西争赠玉。纵横来问家。不无夫婿马。空驻使君车。"
    },
    {
      "title": "枣下何纂纂",
      "poem": "垂花临碧涧。结翠依丹巘。非直入游宫。兼期值灵苑。落日芳春暮。游人歌吹晚。弱刺引罗衣。朱实凌还幰。且欢洛浦词。无羡安期远。"
    },
    {
      "title": "金",
      "poem": "乐歌槐香欲覆井。杨柳正藏鸦。山炉好无比。玉构火窗赊。床头辟绳结。镜上领巾斜。铁镬种梁子。铜枢生枣花。开门抛水柱。城按特言家。"
    },
    {
      "title": "行幸甘泉宫",
      "poem": "雉归海水寂。裘来重译通。吉行五十里。随处宿离宫。鼓声恒入地。尘飞上暗空。尚书随豹尾。太史逐相风。铜鸣周国鐩。旗曳楚云虹。幸臣射覆罢。从骑新歌终。董桃拜金紫。贤妻侍禁中。不羡神仙侣。排烟逐驾鸿。"
    },
    {
      "title": "有所思",
      "poem": "昔未离长信。金翠奉乘舆。何言人事异。夙昔故恩疏。寂寞锦筵静。玲珑玉殿虚。掩闺泣团扇。罗幌咏蘼芜。"
    },
    {
      "title": "临高台",
      "poem": "高台半行云。望望高不极。草树无参差。山河同一色。彷佛洛阳道。道远难别识。玉阶故情人。情来共相忆。"
    },
    {
      "title": "折杨柳",
      "poem": "杨柳乱成丝。攀折上春时。叶密鸟飞碍。风轻花落迟。城高短箫发。林空画角悲。曲中无别意。并是为相思。"
    },
    {
      "title": "洛阳道",
      "poem": "洛阳佳丽所。大道满春光。游童初挟弹。蚕妾始提筐。金鞍照龙马。罗袂拂春桑。玉车争晚入。潘果溢高箱。"
    },
    {
      "title": "紫骝马",
      "poem": "贱妾朝下机。正值良人归。青丝悬玉镫。朱汗染香衣。骤急珂弥响。甫多尘乱飞。彫菰幸可荐。故心君莫违。"
    },
    {
      "title": "长安道",
      "poem": "神皋开陇右。陆海实西秦。金槌抵长乐。复道向宜春。落花依度幰。垂柳拂行轮。金张及许史。夜夜尚留宾。"
    },
    {
      "title": "江南思二首",
      "poem": "江南有妙妓。时则应璿枢。月晕芦灰缺。秋还悬炭枯。含丹和九转。芳树荫千株。何辞天后诮。终是列仙都。桂楫晚应旋。历岸扣轻舷。紫荷擎钓鲤。银筐插短莲。人归浦口暗。那得久回船。"
    },
    {
      "title": "鸡鸣高树颠",
      "poem": "碧玉好名倡。夫婿侍中郎。桃花全覆井。金门半隐堂。时欣一来下。复比双鸳鸯。鸡鸣天尚早。东与定未光。"
    },
    {
      "title": "明君词",
      "poem": "玉艳光瑶质。金钿婉黛红。一去葡萄观。长别披香宫。秋檐照汉月。愁帐入胡风。妙工偏见诋。无由情恨通。当置酒置酒宴嘉宾。瞩迥临飞观。绝岭隔天馀。长屿横江半。日色花上绮。风光水中乱。三益既葳蕤。四始方葱粲。"
    },
    {
      "title": "咏中妇织流黄",
      "poem": "翻花满阶砌。愁人独上机。浮云西北起。孔雀东南飞。调丝时绕腕。易镊乍牵衣。鸣梭逐动钏。红妆映落晖。"
    },
    {
      "title": "艳歌曲",
      "poem": "云楣桂成户。飞栋杏为梁。斜窗通蕊气。细隟尘光。裁衣魏后尺。汲水淮南床。青骊暮当返。预使罗裾香。"
    },
    {
      "title": "怨诗",
      "poem": "秋风与白团。本自不相安。新人及故爱。意气岂能宽。黄金肘后铃。白玉案前盘。谁堪空对此。还成无岁寒。"
    },
    {
      "title": "采莲曲二首",
      "poem": "晚日照空矶。采莲承晚晖。风起湖难度。莲多摘未稀。棹动芙蓉落。船移白鹭飞。荷丝傍绕腕。菱角远牵衣。常闻蕖可爱。采撷欲为裙。叶滑不留綖。心忙无假薰。千春谁与乐。唯有妾随君。"
    },
    {
      "title": "霹雳引",
      "poem": "来从东海上。发自南山阳。时闻连鼓响。乍散投壶光。飞车走四瑞。绕电发时祥。令去於斯表。杀来永传芳。"
    },
    {
      "title": "雉朝飞操",
      "poem": "晨光照麦畿。平野度春翚。避鹰时耸角。妒垅或斜飞。少年从远役。有恨意多违。不如随荡子。罗袂拂臣衣。"
    },
    {
      "title": "双燕离",
      "poem": "双燕有雄雌。照日两差池。衔花落北户。逐蝶上南枝。桂栋本曾宿。虹梁早自窥。愿得长如此。无令双燕离。"
    },
    {
      "title": "贞女引",
      "poem": "借问怀春台。百尺凌云雾。北有岁寒松。南临汝贞树。庭花对帷满。隙月依枝度。但使明妾心。无嗟坐迟暮。"
    },
    {
      "title": "龙丘引",
      "poem": "龙丘一回首。楚路苍无极。水照弄珠影。云吐阳台色。浦狭村烟度。洲长鸟息游。荡逐归春心。空怜无羽翼。"
    },
    {
      "title": "赋得当垆",
      "poem": "十五正团团。流光满上兰。当垆设夜酒。宿客解金鞍。迎来挟瑟易。送别但歌难。欲知心恨急。翻令衣带宽。"
    },
    {
      "title": "昇仙篇",
      "poem": "少室堪求道。明光可学仙。丹绘碧林宇。绿玉黄金篇。云车了无辙。风马讵须鞭。灵桃恒可饵。几回三千年。"
    },
    {
      "title": "和人爱妾换马",
      "poem": "功名幸多种。何事苦生离。谁言似白玉。定是愧青骊。必取匣中钏。回作饰金羁。真成恨不已。愿得路傍儿。"
    },
    {
      "title": "半路溪",
      "poem": "相逢半路溪。隔溪犹不渡。望望判知是。翩翩识行步。摘赠兰泽芳。欲表同心句。先将动旧情。恐君疑妾妒。"
    },
    {
      "title": "拟沈隐侯夜夜曲",
      "poem": "霭霭夜中霜。何关向晓光。枕啼常带粉。身眠不着床。兰膏尽更益。薰炉灭复香。但问愁多少。便知夜短长。"
    },
    {
      "title": "独处怨",
      "poem": "独处恒多怨。开幕试临风。弹棋镜奁上。傅粉高楼中。自从征马去。音信不曾通。只恐金屏掩。明年已复空。"
    },
    {
      "title": "楚妃叹",
      "poem": "幽闺情脉脉。漏长宵寂寂。草萤飞夜户。丝虫绕秋壁。薄笑夫为欣。微欢还成戚。金簪鬓下垂。玉箸衣前滴。"
    },
    {
      "title": "新成",
      "poem": "安乐宫遥看云雾中。刻桷映丹红。珠帘通晓日。金华拂夜风。欲知歌管处。来过安乐宫。"
    },
    {
      "title": "双桐生空井",
      "poem": "季月双桐井。新枝杂旧株。晚叶藏栖凤。朝花拂曙乌。还看西子照。银床系辘轳。"
    },
    {
      "title": "南湖",
      "poem": "南湖荇叶浮。复有佳期游。银纶翡翠钩。玉舳芙蓉舟。荷香乱衣麝。桡声随急流。"
    },
    {
      "title": "北渚",
      "poem": "岸阴垂柳叶。平江含粉堞。好值城旁人。多逢荡舟妾。绿水溅长袖。浮苔染轻楫。"
    },
    {
      "title": "大堤",
      "poem": "宜城断中道。行旅亟留连。出妻工织素。妖姬惯数钱。炊雕留上客。贳酒逐神仙。"
    },
    {
      "title": "赋乐府得大垂手",
      "poem": "垂手忽迢迢。飞燕掌中娇。罗衣姿风引。轻带任情摇。讵似长沙地。促舞不回腰。"
    },
    {
      "title": "小垂手",
      "poem": "舞女出西秦。蹑影舞阳春。且复小垂手。广袖拂红尘。折腰应两袖。顿足转双巾。蛾眉与曼脸。见此空愁人。"
    },
    {
      "title": "有所伤三首",
      "poem": "可叹不可思。可思不可见。馀弦断瑟柱。残朱染歌扇。寂寂暮檐响。黯黯垂帘色。唯有瓴甋苔。如见蜘蛛织。入林看碚礧。春至定无赊。何时一可见。更得似梅花。"
    },
    {
      "title": "蜀道难二首",
      "poem": "建平督邮道。鱼复永安宫。若奏巴渝曲。时当君思中。巫山七百里。巴水三回曲。笛声下复高。猿啼"
    },
    {
      "title": "采菱曲",
      "poem": "菱花落复含。桑女罢新蚕。桂棹浮星艇。徘徊莲叶南。"
    },
    {
      "title": "别鹤",
      "poem": "接翮同发燕。孤飞独向楚。值雪已迷群。惊风复失侣。"
    },
    {
      "title": "生别离",
      "poem": "别离四弦声。相思双笛引。一去十三年。复无好音信。"
    },
    {
      "title": "夜夜曲",
      "poem": "北斗阑干去。夜夜心独伤。月辉横射枕。灯光半隐床。"
    },
    {
      "title": "春江曲",
      "poem": "客行只念路。相争度京口。谁知堤上人。拭泪空摇手。"
    },
    {
      "title": "桃花曲",
      "poem": "但使新花艳。得间美人簪。何须论后实。怨结子瑕心。"
    },
    {
      "title": "树中草",
      "poem": "幸有青袍色。聊因翠幄凋。虽间珊瑚蒂。非是合欢条。"
    },
    {
      "title": "上留田行",
      "poem": "正月土膏初欲发。天马照耀动农祥。田家斗酒群相劳。为歌长安金凤凰。"
    },
    {
      "title": "乌夜啼",
      "poem": "绿草庭中望明月。碧玉堂里对金铺。鸣弦捣捩发初异。挑琴欲吹众曲殊。不疑三足朝含影。直言九子夜相呼。羞言独眠枕下泪。托道单栖城上乌。"
    },
    {
      "title": "乌栖曲四首",
      "poem": "芙蓉作船丝作纟乍。北斗横天月将落。采桑渡头碍黄河。郎今欲渡畏风波。浮云似帐月成钩。那能夜夜南陌头。宜城酝酒今行熟。停鞍系马暂栖宿。青牛丹毂七香车。可怜今夜宿倡家。倡家高树乌欲栖。罗帏翠帐向君低。织成屏风金屈膝。牛唇玉面灯前出。相看气息望君怜。谁能含羞不自前。"
    },
    {
      "title": "采菊篇",
      "poem": "月精丽草散秋株。洛阳少妇绝妍姝。相呼提筐采菊珠。朝起露湿沾罗襦。东方千骑从骊驹。更不下山逢故夫。"
    },
    {
      "title": "东飞伯劳歌二首",
      "poem": "翻阶蛱蝶恋花情。容华飞燕相逢迎。谁家总角歧路阴。裁红点翠愁人心。天窗绮井暧徘徊。珠帘玉箧明镜台。可怜年几十三四。工歌巧舞入人意。白日西落杨柳垂。含情弄态两相知。西飞迷雀东羁雉。倡楼秦女乍相值。谁家妖丽邻中止。轻妆薄粉光闾里。网户珠缀曲琼钩。芳茵翠被香气流。少年年几方三六。含娇聚态倾人目。馀香落蕊坐相催。可怜绝世为谁媒。"
    },
    {
      "title": "鸡鸣篇",
      "poem": "埘鸡识将曙。长鸣高树颠。啄叶疑障羽。排花强欲前。意气多惊举。飘飏独无侣。陈思助斗协狸膏。郈昭妒敌安金距。丹山可爱有凤凰。金门飞舞有鸳鸯。何如五德美。岂胜千里翔。"
    },
    {
      "title": "度关山",
      "poem": "关山远可度。远度复难思。直指遮归道。都护总前期。力农争地利。转战逐天时。材官蹶张皆命中。弘农越骑尽搴旗。搴旗远不息。允虏何穷极。狼居一封难再睹。阏氏永去无容色。锐气且横行。朱旗乱日精。先屠光禄塞。却破夫人城。凯歌还旧里。非是炫轼名。"
    },
    {
      "title": "江南曲",
      "poem": "枝中上春并归。长扬扫地桃花飞。清风吹人光照衣。光照衣。景将夕。掷黄金。留上客。"
    },
    {
      "title": "龙笛曲",
      "poem": "金门玉堂临水居。一嚬一笑千万馀。游子去还愿莫疏。愿莫疏。意何极。双鸳鸯。两相意。"
    },
    {
      "title": "采莲曲",
      "poem": "桂楫兰桡浮碧水。江花玉面两相似。莲疏藕折香风起。香风起。白日低。采莲曲。使君迷。"
    },
    {
      "title": "淫豫歌",
      "poem": "淫豫大如服。瞿塘不可触。金沙浮转多。桂浦忌经过。  梁简文帝萧纲"
    },
    {
      "title": "和赠逸民应诏诗",
      "poem": "紫微垂象。常居为政。司牧则之。以膺天命。明明我皇。乃神乃圣。功韬玉检。道光金镜。爰昔在田。君德夙盛。逷矣西土。惟天有汉。姬实剪商。刘亦拨乱。赫然浮夏。同符共贯。乾回龙动。云蒸冰涣。一戎定齐。二仪贞观。轩衣禹食。以服以膳。舜漆尧厨。匪耽匪盻。夤畏上天。丕显无倦。百神效职。群祀岁遍。瑞草晨开。德星昏见。铿锵六乐。昭彰七艺。白兽谈经。石渠称制。齐稷罢疑。鲁洙忘滞。南风庆云。禹谟汤誓。不有今弘。安知昔细。谷稼斯重。珠玉为轻。我畯既乐。我忆已盈。贡田靡撤。讥关不征。四人迁贸。百货社行。楼船举帆。卖药藏名。方叔率止。军幕洞开。如Ａ５３如兽。如霆如雷。呼韩北款。楼兰南摧。威加四海。武詟九垓。有苗已格。徐方不回。愍兹五浊。矜此四流。既开慧海。广列檀舟。金轮宝印。丹枕白牛。率土祛惑。含生离忧。大罗网息。作士刑休。三兆验佃。百工写质。既盛商年。且高周日。嘉谋沃心。王道乂密。圣猷独照。运兹得一。君唱臣从。无违何弼。负壶井谷。击壤衢中。犹纡帝念。歌咏自衷。思诸举逸。美彼淳风。国献选士。乡荐教忠。论才司马。试射郊宫。准测天度。钟应星玑。风除总至。草复具腓。冰轻寒尽。泉长春归。射干先动。载胜行飞。千门照日。五达含晖。伊臣不佞。叨备元子。传训弦颂。司教诗史。朱绶傍垂。安车高跱。膳则不会。宴则以齿。泽优礼博。兢惧何已。圣亲明主。千载一逢。子法臣道。竭诚思恭。周记希习。齐葴愿从。虽加砥砺。顾揆愚蠢。匪躬斯鉴。孰肯为容。"
    },
    {
      "title": "三日侍皇太子曲水宴诗",
      "poem": "窃以周成洛邑。自流水以禊除。晋集华林。同文轨而高宴。莫不礼具义举。沓矩重规。昭动神明。雍熙钟石者也。皇太子生知上德。英明在躬。智湛灵珠。辩均河注。腾茂实於三善。振嘉声於八区。是节也。上巳属辰。馀萌达壤。仓庚应律。女夷司候。尔乃分阶树羽。疏泉泛爵。兰觞沿溯。蕙肴来往。宾仪式序。盛德有容。吹发孙枝。声流嶰谷。舞艳七盘。歌新六变。游云驻彩。仙鹤来仪。都人野老。云集雾会。结轸方衢。飞轩照日。震德叶灵。年芳节淑。濯伊临灞。荡心愉目。骧骑晨野。挫金晓陆。蕙气卷旌。神飙擎毂。层岑偃蹇。耸观岧峣。烟生翠幕。日照绮寮。银华晨散。金芝暮摇。绿水动叶。丹距映条。顾惟菲薄。徒承恩裕。艺学未优。声绩不树。岂辩宁摛淮赋。徒偶群龙。终惭并驭。"
    },
    {
      "title": "九日侍皇太子乐游苑诗",
      "poem": "离光丽景。神英春裕。副极仪天。金锵玉度。监抚昭明。善物宣布。惠润昆琼。泽熙垂露。秋晨精曜。驾动宫闱。露点金节。霜沈玉玑。玄戈侧影。翠羽翻晖。庭回鹤盖。水照犀衣。兰羞荐俎。竹酒澄芬。千音写凤。百戏承云。紫燕跃武。赤兔越空。横飞鸟箭。半转蛇弓。"
    },
    {
      "title": "应令诗",
      "poem": "微躯多幸。接萼嘉运。紫幄承慈。青衿禀训。傍玉流温。依兰染薰。百氏既洽。六义乃擒。辞河泻润。高论忘疲。翠幕晨宇。朱花夜池。窗斜八绮。灯悬百枝。"
    },
    {
      "title": "愍乱诗",
      "poem": "瞻彼阪田。嗟斯氛雾。谋之不臧。褰我王度。"
    },
    {
      "title": "上巳侍宴林光殿曲水诗",
      "poem": "芳年留帝赏。应物动天襟。挟苑连金阵。分衢度羽林。帷宫对广掖。层殿迩高岑。风旗争曳影。亭皋共生阴。林花初堕蒂。池荷欲吐心。"
    },
    {
      "title": "和武帝宴诗二首",
      "poem": "校尉开疏勒。将军定月支。南通新息柱。北届武阳碑。豫游戏马馆。教战昆明池。银塘泻清渭。铜沟引直漪。常从良家子。命中幽并儿。金鞍饰紫佩。玉燕帖青骊。车书今已共。愿奏云亭仪。祭壶今息鼓。董案或开帷。聊举青龙阵。正取绛宫时。犒兵随后拒。軷祭逐前师。军门初露节。步陈始分旗。"
    },
    {
      "title": "侍游新亭应令诗",
      "poem": "神襟愍行迈。歧路怆徘徊。遥瞻十里陌。傍望九城台。凤管流虚谷。龙骑藉春荄。晓光浮野映。朝烟承日回。沙文浪中积。春阴江上来。柳叶带风转。桃花含雨开。圣情蕴珠绮。札命表英才。顾怜碔砆质。何以俪琼瑰。"
    },
    {
      "title": "奉和登北顾楼诗",
      "poem": "舂陵佳丽地。济水凤凰宫。况此徐方域。川岳迈周沣。皇情爱历览。游涉拟崆峒。聊驱式道候。无劳襄野童。雾崖开早日。晴天歇晚虹。去帆入云里。遥星出海中。"
    },
    {
      "title": "登烽火楼诗",
      "poem": "耸楼排树出。却堞带江清。陟峰试远望。郁郁尽郊京。万邑王畿旷。三条绮陌平。亘原横地险。孤屿派流生。悠悠归棹入。渺渺去帆惊。水烟浮岸起。遥禽逐雾征。"
    },
    {
      "title": "玩汉水诗",
      "poem": "杂色昆仑水。泓澄龙首渠。岂若兹川丽。清流疾且徐。离离细碛净。蔼蔼树阴疏。石衣随溜卷。水芝扶浪舒。连翩泻去楫。镜澈倒遥墟。聊持点缨上。於是察川鱼。"
    },
    {
      "title": "登城诗",
      "poem": "日影半东檐。靖念空杼柚。小堂倦缥书。华池厌修竹。寂寞既寡悰。登城望原陆。遥山半吐云。严飚时响谷。靡靡见虚烟。森森视寒木。落霞乍续断。晚浪时回复。远瞩既濡翰。徒自劳心目。短歌虽可裁。缘情非雾縠。"
    },
    {
      "title": "山池诗",
      "poem": "日暮芙蓉水。聊登鸣鹤舟。飞舻饰羽。长幔覆缇。停舆依柳息。住盖影空留。古树横临沼。新藤上挂楼。鱼游向暗集。戏鸟逗楂流。"
    },
    {
      "title": "赠张缵诗",
      "poem": "仪表咸推挹。墙仞难窥践。既当垂帷学。复折波涛辩。绮思暧霞飞。清文焕飚转。朱旗赫容与。凋启纷曜煜。波摇白鳢舟。风动苍鹰舳。九疑势参差。江天相蔽亏。三春沣浦叶。九月洞庭枝。洞庭枝袅娜。沣浦叶参差。芬芳与摇落。俱应伤别离。"
    },
    {
      "title": "饯庐陵内史王修应令诗",
      "poem": "饯行临上节。开筵命羽觞。回池泻飞栋。浓云垂画堂。疏槐未合影。仄日暂流光。园梅敛新藻阶惠结初芳。"
    },
    {
      "title": "饯临海太守刘孝仪蜀郡太守刘孝胜诗",
      "poem": "碣石临乐海。峨嵋距西候。两杜昔夹河。二龙今出守。方无夜犬惊。向息神牛斗。凉风绕轻幕。麦雨交新溜。念此一衔觞。怀离在惟旧。"
    },
    {
      "title": "经琵琶峡诗",
      "poem": "由来历山川。此地独回邅。百领相纡文苑同。蔽。千崖共隐天。横峰时碍水。断岸或通川。还瞻已迷向。直去复疑前。夕波照孤月。山枝敛夜烟。此时愁绪密。魂九迁。"
    },
    {
      "title": "仙客诗",
      "poem": "漆水岂难变。桐刀乍可挥。青书长命箓。紫水芙蓉衣。高翔五岳小。低望九河微。穿池听龙长。叱石待羊归。酒阑时节久。桃生岁月稀。"
    },
    {
      "title": "往虎窟山寺诗",
      "poem": "尘中喧虑积。物外众情捐。兹地信爽垲。墟垄暧阡绵。蔼蔼车徒迈。飘飘旌眊悬。细松斜绕迳。峻领半藏天。古树无枝叶。荒郊多野烟。分花出黄鸟。挂石下清泉。蓊郁均双树。清虚类八禅。栖神紫台上。纵意白云边。徒然嗟小药。何由齐大年。"
    },
    {
      "title": "望同泰寺浮图诗",
      "poem": "遥看官佛图。带璧复垂珠。烛银逾汉汝。宝铎迈昆吾。日起光芒散。风吟宫徵殊。露落盘恒满。桐生凤不雏。飞幡杂晚虹。画鸟狎晨凫。梵世陵空下。应真蔽景趋。帝马咸千辔。天衣尽六铢。意乐开长表。多宝现金躯。能令苦海渡。复使慢山逾。愿能同四忍。长当出九居。"
    },
    {
      "title": "蒙预忏直疏诗",
      "poem": "皇情矜幻俗。圣德愍重昏。制书开摄受。丝纶广慧门。时英满君囿。法侣盛天园。俱销五道缚。共荡四生怨。三修祛爱马。六念静心猿。庭深林彩艳。地寂鸟声喧。上风吹法鼓。垂铃轩。新梅含未发。落桂聚还翻。早烟藏石磴。寒潮浸水门。一朝蒙善诱。方愿遣笼樊。"
    },
    {
      "title": "蒙华林园戒诗",
      "poem": "庸夫耽世光。俗士重虚名。三空既难了。八风恒易倾。伊余久齐物。本自一枯荣。弱龄爱箕颍。由来重伯成。非为乐肥遁。特是厌逢迎。执珪守藩国。主器作元贞。昔日书银字。久自恧宗英。斯焉佩金玺。何由广德声。居高常虑缺。持满每忧盈。兹言信非矫。丹心良可明。舟航奉睿训。接引降皇情。心灯朗暗室。牢舟出爱瀛。是节高秋晚。泬寥天气清。郊门光景丽。祈年云雾生。红蕖间青琐。紫露湿丹楹。叶疏行迳出。泉溜远山鸣。绿衿依浦戍。绛颡拂林征。庶蒙八解益。方使六尘轻。脱闻时可去。非吝舍重城。"
    },
    {
      "title": "旦出兴业寺讲诗",
      "poem": "沐芳肃朝带。驾言抵净宫。羽旗承去影。铙吹杂还风。吴戈夏服箭。骥马绿沈弓。水照柳初碧。烟含桃半红。由来六尘缚。宿昔五缠朦。见鹤徒知谬。察象理难同。方积恧四辩。奚用语三空。"
    },
    {
      "title": "游光宅寺诗应令诗",
      "poem": "陪游入旧丰。云气郁青葱。紫陌垂青柳。轻槐拂慧风。八泉光绮树。四柱暧临空。翠网随烟碧。丹花共日红。方欣大云溥。慈波流净宫。"
    },
    {
      "title": "如幻",
      "poem": "汉安设大响。周穆置高台。三里生云雾。瞬息起冰雷。空持生识缚。徒用长心灾。慧人恒弃舍。庸识屡邅回。六尘俱不实。三界信悠哉。"
    },
    {
      "title": "水月",
      "poem": "圆轮既照水。初生亦映流。溶溶如渍璧。的的似沈钩。非关顾兔没。岂是桂枝浮。空令谁雅识。还用喜腾猴。万累若消荡。一相更何求。"
    },
    {
      "title": "如响",
      "poem": "叠嶂迥参差。连峰郁相拒。远闻如句咏。遥应成言语。竟无五声实。谁谓八音所。空成颠倒群。徒迷尘缚侣。愍哉火宅中。兹心良可去。"
    },
    {
      "title": "如梦",
      "poem": "秘驾良难辩。司梦并成虚。未验周为蝶。安知人作鱼。空闻延寿赋。徒劳岐伯书。潜令六识扰。安能二惑除。当须耳应满。然后会真如。"
    },
    {
      "title": "如影",
      "poem": "朝光照皎皎。夕漏转骎骎。昼花斜色去。夜树有轻阴。并能兴眼入。俱持动惑心。息形影方止。逐物虑恒侵。若悟假名浅。方知实相深。"
    },
    {
      "title": "镜象",
      "poem": "精金宛成器。悬镜在高堂。后挂七龙网。前发四珠光。迥望疑垂月。傍瞻譬璧珰。仁寿含万类。淮南辩四乡。终归一亡有。何关至道场。"
    },
    {
      "title": "和湘东王名士悦倾城诗",
      "poem": "美人称绝世。丽色譬花丛。经居李城北。住在宋家东。教歌公主第。学舞汉成宫。多游淇水上。好在凤楼中。履高疑上砌。裾开特畏风。衫轻见跳脱。珠概杂青虫。垂丝绕帷幔。落日度房栊。妆窗隔柳色。井水照桃红。非怜江浦佩。羞使春闺空。"
    },
    {
      "title": "和徐录事见内人作卧具诗",
      "poem": "密房寒日晚。落照度窗边。红帘遥不隔。轻帷半卷悬。方知纤手制。讵减缝裳妍。龙刀横膝上。画尺堕衣前。熨斗金涂色。簪管白牙缠。衣裁合欢褶。文作鸳鸯连。缝用双针缕。絮是八蚕绵。香和丽丘蜜。麝吐中台烟。已入琉璃帐。兼杂太华毡。且共雕炉暖。非同团扇捐。更恐从军别。空床徒自怜。"
    },
    {
      "title": "戏赠丽人诗",
      "poem": "丽妲与妖嫱。共拂可怜妆。同安鬟里拨。异作额间黄。罗裙宜细简。画屟重高墙。含羞未上砌。微笑出长廊。取花争间镊。攀枝念蕊香。但歌聊一曲。鸣弦未肯张。自矜心所爱。三十侍中郎。"
    },
    {
      "title": "率尔为咏诗",
      "poem": "借问仙将画。讵有此佳人。倾城且倾国。如雨复如神。汉后怜名燕。周王重姓申。挟瑟曾游赵。吹箫屡入秦。玉阶偏望树。长廊每逐春。约黄出意巧。缠弦用法新。迎风时引袖。避日暂披巾。疏花映鬟插。细佩绕衫身。谁知日欲暮。含羞不自陈。"
    },
    {
      "title": "执笔戏书诗",
      "poem": "舞女及燕姬。倡楼复荡妇。参差大戾发。摇曳小垂手。钓竿蜀国弹。新城折杨柳。玉案西王桃。蠡杯石榴酒。甲乙罗帐异。辛壬房户晖。夜夜有明月。时时怜更衣。"
    },
    {
      "title": "从顿蹔还城诗",
      "poem": "汉渚水初绿。江南草复黄。日照蒲心暖。风吹梅蕊香。征舻舣汤堑。归骑息金隍。舞观衣常襞。歌台弦未张。持此横行去。谁念守空床。"
    },
    {
      "title": "秋闺夜思诗",
      "poem": "非关长信别。讵是良人征。九重忽不见。万恨满心生。夕门掩鱼钅龠。宵床悲画屏。迥月临窗度。吟虫绕砌鸣。初霜霣细叶。秋风驱乱萤。故妆犹累日。新衣襞未成。欲知妾不寐。城外捣衣声。"
    },
    {
      "title": "咏内人昼眠诗",
      "poem": "北窗聊就枕。南檐日未斜。攀钩落绮障。插捩举琵琶。梦笑开娇靥。眠鬟压落花。簟文生玉腕。香汗浸红纱。夫婿恒相伴。莫误是倡家。"
    },
    {
      "title": "伤美人诗",
      "poem": "昔闻倡女别。荡子无归期。今似陈王叹。流风难重思。翠带留馀结。苔阶没故基。图形更非是。梦见反成疑。熏炉含好气。庭树吐华滋。香烧日有歇。花落无还时。"
    },
    {
      "title": "娈童诗",
      "poem": "娈童娇丽质。践董复超瑕。羽帐晨香满。珠帘夕漏赊。翠被含鸳色。雕床镂象牙。妙年同小史。姝貌比朝霞。袖裁连璧锦。笺织细种花。揽袴轻红出。回头双鬓斜。懒眼时含笑。玉手乍攀花。怀猜非后钓。密爱似前车。足使燕姬妒。弥令郑女嗟。"
    },
    {
      "title": "倡妇怨情诗十二韵",
      "poem": "绮窗临画阁。飞阁绕长廊。风散同心草。月送可怜光。彷佛帘中出。妖丽特非常。耻学秦罗髻。羞为楼上妆。散诞披红帔。生情新约黄。斜灯入锦帐。微烟出玉床。六安双玳瑁。八幅两鸳鸯。犹是别时许。留致解心伤。含涕坐度日。俄顷变炎凉。玉关驱夜雪。金气落严霜。飞狐驿使断。交河川路长。荡子无消息。朱唇徒自香。"
    },
    {
      "title": "咏舞诗二首",
      "poem": "戚里多妖丽。重聘蔑燕馀。逐节工新舞。娇态似凌虚。纳花承褶衤既。垂翠逐珰舒。扇开衫影乱。巾度履行疏。徒劳交甫忆。自有专城居。可怜称二八。逐节似飞鸿。悬胜河阳伎。暗与淮南同。入行看履进。转面望鬟空。腕动苕华玉。衫随如意风。上客何须起。啼乌曲未终。"
    },
    {
      "title": "戏作谢惠连体十三韵诗",
      "poem": "杂蕊映南庭。庭中光景媚。可怜枝上花。早得春风意。春风复有情。拂幔且开楹。开楹开碧烟。拂幔拂垂莲。偏使红花散。飘飏落眼前。眼前多无况。参差郁可望。珠绳悲翠帷。绮幕芙蓉帐。香烟出窗里。落日斜阶上。日影去迟迟。节华咸在兹。桃花红若点。柳叶乱如丝。丝条转暮光。影落暮阴长。春燕双双舞。春心处处扬。酒满心聊足。萱枝愁不忘。"
    },
    {
      "title": "和藉田诗",
      "poem": "礼经闻往说。观宝著遐篇。岂如春路动。祈谷重民天。苍龙引玉。交旗影曲旃。皮轩承早日。豹尾拂游烟。地广重畦净。林芳翠幕悬。青坛出长畎。帷宫绕直阡。秉耒光帝则。报献重皇虔。度谐金石奏。德厚歌颂诠。三春润蓂荚。七月待鸣蝉。鳐鱼显嘉瑞。铜雀应丰年。不劳郑国雨。无荣邺令田。是知躬稼美。兼闻富教宣。"
    },
    {
      "title": "汉高庙赛神诗",
      "poem": "玉朝行动。阊阖旦应开。白云苍梧去。丹凤咸阳来。日正山无影。城斜汉屡回。瞻流如地脉。望领匹天台。欲祛九秋恨。聊举十千杯。"
    },
    {
      "title": "祠伍员庙诗",
      "poem": "去国资孝本。循忠全令名。舟里多奇计。芦中复吐诚。偃月交吴舰。鱼丽入楚营。光功摧妙算。载籍有馀声。洪涛犹鼓怒。灵庙尚凄清。行潦承椒奠。按歌杂凤笙。无劳晋后璧。讵用楚臣缨。密树临寒水。疏扉望远城。窗寮野雾入。衣帐积苔生。惟有三青鸟。敛翅时逢迎。"
    },
    {
      "title": "守东平中华门开诗",
      "poem": "脂车向驰道。总辔息中华。落关犹待漏。交戟未通车。薄云初启雨。曙色始成霞。堑流铺紫若。城风泛橘花。弦诵终无取。顾己自怀嗟。"
    },
    {
      "title": "春日想上林诗",
      "poem": "春风本自奇。杨柳最相宜。柳条恒着地。杨花好上衣。处处春心动。常惜光阴移。西京董贤馆。南宛习都池。荇间鱼共乐。桃上鸟相窥。香车云母幰。驶马黄金羁。"
    },
    {
      "title": "喜疾瘳诗",
      "poem": "朝窗犹掩扇。宿幔未悬钩。逍遥临四注。兼持散九愁。虽同卫子惫。聊喜挚生瘳。灾星夜出境。鸣禽晚去楼。蠲邪无贾服。祆气息梁牛。隔帘阴翠筱。映水含珠榴。丹经蕴玉笥。玄水出长洲。结友寻方岳。采药访圆丘。神随七星变。貌逐五云留。飞鸿若可驾。轻簪必易抽。"
    },
    {
      "title": "卧疾诗",
      "poem": "沈痾类弩影。积弊似河鱼。讵逢龙子浴。空叹楚王菹。"
    },
    {
      "title": "咏风诗",
      "poem": "飘飖散芳势。泛澜下蓬莱。传凉入镂槛。发气满瑶台。委禾周邦偃。飞鶂宋都回。亟摇故叶落。屡荡新花开。暂舞惊凫去。时送蕊香来。已拂巫山雨。何用卷寒灰。"
    },
    {
      "title": "三月三日率尔成诗",
      "poem": "芳年多美色。丽景复妍遥。握兰唯是旦。采艾亦今朝。回沙溜碧水。曲岫散桃天。绮花非一种。风丝乱百条。云起相思观。日照飞虹桥。繁华炫姝色。燕赵艳妍妖。金鞍汗血马。宝髻珊瑚翘。兰馨起縠袖。莲锦束琼腰。相看隐绿树。见人还自娇。玉柱鸣罗荐。磲椀泛回潮。洛滨非拾羽。满握讵贻椒。"
    },
    {
      "title": "晚春诗",
      "poem": "紫兰叶初满。黄莺弄不稀。石蹲还似兽。萝长更如衣。水曲文鱼聚。林瞑鸦鸟飞。渚蒲变新节。严桐长旧围。风花落未已。山斋开夜扉。"
    },
    {
      "title": "和湘东王首夏诗",
      "poem": "冷风杂细雨。垂云助麦凉。竹水俱葱翠。花蝶两飞翔。燕泥衔复落。鶗吟敛更扬。卧石藤为缆。山桥树作梁。欲待华池上。明月吐清光。"
    },
    {
      "title": "纳凉诗",
      "poem": "斜日晚骎骎。池塘生半阴。避暑高梧侧。轻风时入襟。落花还就影。惊蝉乍失林。游鱼吹水沫。神蔡上荷心。翠竹垂秋采。丹枣映疏砧。无劳夜游曲。寄此托微吟。"
    },
    {
      "title": "晚景纳凉诗",
      "poem": "日移凉气散。怀抱信悠哉。珠帘影空卷。桂户向池开。鸟栖星欲见。河净月应来。横阶入细笋。蔽地湿轻苔。草化飞为火。蚊声合似雷。於兹静闻见。自此歇氛埃。"
    },
    {
      "title": "初秋诗",
      "poem": "羽翣晨犹动。珠汗昼恒挥。秋风忽袅袅。向夕引凉归。浮阴即染浪。清气始乘衣。文苑在直置两句下。卷幌通河色。开窗引月辉。晚花栏下照。疏萤簟上飞。直置犹如此。何况送将归。"
    },
    {
      "title": "秋夜诗",
      "poem": "萤飞夜的的。虫思夕喓々。轻露沾悬井。浮烟入绮寮。檐重月没早。树密风声饶。池莲翻罢叶。霜筱生寒条。端坐弥兹漏。离忧积此宵。"
    },
    {
      "title": "秋晚诗",
      "poem": "浮云出东领。落日下西江。促阴横隐壁。长晖斜度窗。乱霞圆绿水。红叶影飞缸。"
    },
    {
      "title": "大同八年秋九月诗",
      "poem": "大君重九节。下辇上林中。酒阑嘉宴罢。车骑各西东。时余守西掖。脂车归北宫。车分独坐道。扇拂冶城风。落照渐中满。浮烟槐外通。长乐含初紫。安榴拆晚红。"
    },
    {
      "title": "大同十年十月戊寅诗",
      "poem": "喧尘是时息。静坐对重峦。冬深柳条落。雪后桂枝残。星明雾色净。天白雁行单。云飞乍想阁。冰结远疑纨。晚橘隐重屏。枯藤带回竿。荻阴连水气。山峰添月寒。"
    },
    {
      "title": "大同十一月庚戌诗",
      "poem": "兹园植艺积。山谷久纡威。直兴转多绪。真事亦因依。是节严冬景。寒云掩落晖。远闻风瑟瑟。乱视雪霏霏。浪起川难渡。林深人至稀。山禽背迳走。野鸟历塘飞。"
    },
    {
      "title": "玄圃寒夕诗",
      "poem": "洞门扉未掩。金壶漏已催。曛烟生涧曲。暗色起林隈。雪花无有蒂。冰镜不安台。阶杨始倒插。浦桂半新栽。陈根委落蕙。细蕊发香梅。雁去衔芦上。犭员戏绕枝来。"
    },
    {
      "title": "奉答南平王康赍朱樱诗",
      "poem": "倒流映碧丛。点露擎朱实。花茂蝶争飞。枝浓鸟相失。已丽金钗瓜。仍美玉盘橘。宁异梅似丸。不羡萍如日。永植平台垂。长与云桂密。徒然奉推甘。终以愧操笔。"
    },
    {
      "title": "赋咏枣诗",
      "poem": "浮华齐水丽。垂彩郑都奇。白英纷靡靡。紫实标离离。风摇羊角树。日映鸡心枝。谷城逾石蜜。蓬岳表仙仪。已闻安邑美。永茂玉门垂。"
    },
    {
      "title": "西斋行马诗",
      "poem": "晨风白金络。桃花紫玉珂。影斜鞭照曜。尘起足蹉跎。任侠称六辅。轻薄出三河。风吹凤凰袖。日映织成靴。远江舻舳少。遥山烟雾多。云开玛瑙叶。水净琉璃波。广路拂青柳。回塘绕碧莎。不效孙吴术。宁须赵李过。"
    },
    {
      "title": "赋得陇坻雁初飞诗",
      "poem": "高翔惮阔海。下去怯虞机。雾暗早相失。沙明还共飞。陇狭朝声聚。风急暮行稀。虽弭轮台援。未解龙城围。相思不得返。且寄别书归。"
    },
    {
      "title": "药名诗",
      "poem": "朝风动春草。落日照横塘。重台荡子妾。黄昏独自伤。烛映合欢被。帷飘苏合香。石墨聊书赋。铅华试作妆。徒令惜萱草。蔓延满空房。"
    },
    {
      "title": "卦名诗",
      "poem": "栉比园花满。径复水流新。离禽时入袖。旅谷乍依苹。丰壶要上客。鹄鼎命嘉宾。车由泰夏闼。马散咸阳尘。莲舟虽未济。分密已同人。  梁简文帝萧纲"
    },
    {
      "title": "登城北望诗",
      "poem": "登楼传昔赋。出蓟表前闻。灞陵忽回首。河堤徒望军。兹焉聊回眺。极目杳难分。一水斜开岸。双城遥共云。"
    },
    {
      "title": "登琴台诗",
      "poem": "芜阶践昔径。复想鸣琴游。音容万春罢。高名千载留。弱枝生古树。旧石染新流。由来递相叹。逝川终不收。"
    },
    {
      "title": "饯别诗",
      "poem": "行乐出南皮。燕饯临华池。箨解篁开节。花暗鸟迷枝。窗阴随影度。水色带风移。徒命衔杯酒。终成悯别离。"
    },
    {
      "title": "送别诗",
      "poem": "行行异沂海。依依别路歧。水苔随缆聚。岸柳拂舟垂。石菌生悬叶。江槎流卧枝。烛尽悲宵去。酒满惜将离。"
    },
    {
      "title": "晚景出行诗",
      "poem": "细树含残影。春闺散晚香。轻花鬓边堕。微汗粉中光。飞凫初罢曲。啼乌忽度行。羞令白日暮。车骑郁相望。"
    },
    {
      "title": "春闺情诗",
      "poem": "杨柳叶纤纤。佳人懒织缣。正衣还向镜。迎春试卷帘。摘梅多绕树。觅燕好窥檐。只言逐花草。计较应非嫌。"
    },
    {
      "title": "又三韵",
      "poem": "珠帘向暮下。妖姿不可追。花风暗里觉。兰烛帐中飞。何时玉窗里。夜夜更缝衣。"
    },
    {
      "title": "咏美人看画诗",
      "poem": "殿上图神女。宫里出佳人。可怜俱是画。谁能辨伪真。分明净眉眼。一种细腰身。所可持为异。长有好精神。"
    },
    {
      "title": "咏人弃",
      "poem": "妾诗昔时娇玉步。含羞花烛边。岂言心爱断。衔啼私自怜。常见欢成怨。非关丑易妍。独鹄罢中路。孤鸾死镜前。"
    },
    {
      "title": "美人晨妆诗",
      "poem": "北窗向朝镜。锦帐复斜萦。娇羞不肯出。犹言妆未成。散黛随眉广。燕脂逐脸生。试将持出众。定得可怜名。"
    },
    {
      "title": "和林下妓应令诗",
      "poem": "炎光向夕敛。促宴临前池。泉将影相得。花与面相宜。篪声如鸟哢。舞袂写风枝。欢乐不知醉。千秋长若斯。"
    },
    {
      "title": "夜听妓诗",
      "poem": "合欢蠲忿叶。萱草忘忧条。何如明月夜。流风拂舞腰。朱唇随吹尽。玉钏逐弦摇。留宾惜残弄。负态动馀娇。"
    },
    {
      "title": "拟落日窗中坐诗",
      "poem": "杏梁斜日照。馀辉映美人。闻函脱宝钏。向镜理纨巾。游鱼动池叶。舞鹤散阶尘。空嗟千岁久。愿得及阳春。"
    },
    {
      "title": "雪里觅梅花诗",
      "poem": "绝讶梅花晚。争来雪里窥。下枝低可见。高处远难知。俱羞惜腕露。相让到腰羸。定须还剪彩。学作两三枝。"
    },
    {
      "title": "山斋诗",
      "poem": "玲珑绕竹涧。间关通槿藩。缺岸新成浦。危石久为门。北荣下飞桂。南柯吟夜猿。暮流澄锦碛。晨冰照彩鸾。"
    },
    {
      "title": "晚日后堂诗",
      "poem": "幔阴通碧砌。日影度城隅。岸柳垂长叶。窗桃落细跗。花留蛱蝶粉。竹翳蜻蜓珠。赏心无与共。染翰独踟蹰。"
    },
    {
      "title": "望月诗",
      "poem": "流辉入画堂。初照上梅梁。形同七子镜。影类九秋霜。桂花那不落。团扇与谁妆。空闻北窗弹。未举西园觞。"
    },
    {
      "title": "开霁诗",
      "poem": "景落商飙靖。烟开四郊谧。偃蹇暮山虹。游扬峰下日。水纹城上动。城楼水中出。竟微共治功。空卧淮阳秩。"
    },
    {
      "title": "同刘谘议咏春雪诗",
      "poem": "晚霰飞银砾。浮云暗未开。入池消不积。因风堕复来。思妇流黄素。温姬玉镜台。看花言可插。定自非春梅。"
    },
    {
      "title": "雪朝诗",
      "poem": "同云凝暮序。严阴屯广隰。落梅飞四注。翻霙舞二袭。实断望如连。恒分似相及。已观池影乱。复视帘珠湿。"
    },
    {
      "title": "咏烟诗",
      "poem": "浮空覆杂影。含露密花藤。乍如洛霞发。颇似巫云登。映光飞百仞。从风散九层。欲持悲翠色。时吐鲸鱼灯。"
    },
    {
      "title": "春日诗",
      "poem": "年还乐应满。春归思复生。桃含可怜紫。柳发断肠青。落花随燕入。游丝带蝶惊。邯郸歌管地。见许欲留情。"
    },
    {
      "title": "玄圃纳凉诗",
      "poem": "登山想剑阁。逗浦忆辰阳。飞流如冻雨。夜月似秋霜。萤翻竞晚热。虫思引秋凉。鸣波如碍石。暗草别兰香。"
    },
    {
      "title": "薄晚逐凉北楼迥望诗",
      "poem": "平衢望如掌。曾雉暧相连。断云留去日。长山减半天。戏凫乘洑下。渔舟冒浪前。"
    },
    {
      "title": "秋夜诗",
      "poem": "高秋度函谷。坠露下芳枝。绿潭倒云气。青山衔月规。花心风上转。叶影树中移。外游独千里。夕叹谁共知。"
    },
    {
      "title": "七夕诗",
      "poem": "秋期此时浃。长夜徙河灵。紫烟凌凤羽。红光随玉軿。洛阳疑剑气。成都怪客星。天梭织来久。方逢今夜停。"
    },
    {
      "title": "九日赋韵诗",
      "poem": "是节协阳数。高秋气已精。檐芝逐月启。帷风依夜清。远烛承歌黛。斜桥闻履声。梁尘下未息。共爱赏心并。"
    },
    {
      "title": "赋得桥诗",
      "poem": "浮梁既冲崄。通波信可陵。乘空写渭石。跨岸拟河冰。斜阑隐浊雾。布影入清渑。方知歌绿水。无待榜苍鹰。"
    },
    {
      "title": "春日看梅花诗",
      "poem": "昨日看梅树。新花已自生。今旦闻春鸟。何啻两三声。冻解池开渌。云穿天半晴。游心不应动。为此欲逢迎。"
    },
    {
      "title": "和湘东王阳云楼檐柳诗",
      "poem": "暧暧阳云台。春柳发新梅。柳枝无极软。春风随意来。潭沲青帷闭。玲珑朱扇开。佳人有所望。车声非是雷。"
    },
    {
      "title": "咏初桃诗",
      "poem": "初桃丽新采。照地吐其芳。枝间留紫燕。叶里发轻香。飞花入露井。交干拂华堂。若映窗前柳。悬疑红粉妆。"
    },
    {
      "title": "咏橘诗",
      "poem": "萎蕤映庭树。枝叶凌秋芳。故条杂新实。金翠共含霜。攀枝折缥干。甘旨若琼浆。无假存雕饰。玉盘余自尝。"
    },
    {
      "title": "香茅诗",
      "poem": "铜律与鸣琴。俱称类君子。岂若江淮间。发叶超众美。珍同自牧归。茅因汇征起。岂独迈秦蘅。方知蔑沅芷。"
    },
    {
      "title": "系马诗",
      "poem": "青骊沈赭汗。绿地悬花蹄。未垂青尾。犹挂紫障泥。蹀足绊中愤。摇头枥上嘶。紫关如未息。直去取榆溪。"
    },
    {
      "title": "赋得舞鹤诗",
      "poem": "来自芝田远。飞渡武溪深。振迅依吴市。差池逐晋琴。奇声传迥涧。动翅拂花林。欲知情外物。伊洛有清浔。"
    },
    {
      "title": "登板桥咏洲中独鹤诗",
      "poem": "远雾旦氛氲。单飞才可分。孤惊宿屿浦。羁唳下江濆。意惑东西水。心迷四面云。谁知独辛苦。江上念离群。"
    },
    {
      "title": "听早蝉诗",
      "poem": "草歇鶗鸣初。蝉思花落后。乍饮三危露。时荫五官柳。庄书哂鹏翼。卫赋宜螓首。桂树可淹留。勿谓山中久。"
    },
    {
      "title": "咏蛱蝶诗",
      "poem": "空园暮烟起。逍遥独未归。翠鬛藏高柳。红莲拂水衣。复此从风蝶。双双花上飞。寄与相知者。同心终莫违。"
    },
    {
      "title": "咏萤诗",
      "poem": "本将秋草并。今与夕风轻。腾空类星霣。拂树若花生。屏疑神火照。帘似夜珠明。逢君拾光彩。不吝此身倾。"
    },
    {
      "title": "咏笔格诗",
      "poem": "英华表玉笈。佳丽称蛛网。无如兹制奇。雕饰杂众象。仰出写含花。横抽学仙掌。幸因提拾用。遂厕璇台赏。"
    },
    {
      "title": "咏镜诗",
      "poem": "四铢恒在侧。谁言览镜稀。如冰不见水。似扇长含晖。全开玳瑁匣。并卷织成衣。脱入相如手。疑言赵璧归"
    },
    {
      "title": "正月八日燃灯应令诗",
      "poem": "藕树交无极。花云衣数重。织竹能为象。缚荻巧成龙。落灰然蕊盛。垂油湿画峰。天宫倘若见。灯王愿可逢。"
    },
    {
      "title": "和萧东阳祀七里庙诗",
      "poem": "万里实幽宗。三神亦天构。岂谓木石精。斯乃山川守。远来太白旗。遥徵青鸟候。以兹敬弗怠。方知教应富。"
    },
    {
      "title": "赋咏五阴识枝诗",
      "poem": "浇淳混神因。心形复依色。欲浪逐情飘。爱网随心织。铸金虽改状。斩筹方未极。鸽观既无辩。猿攀此焉息。"
    },
    {
      "title": "春宵",
      "poem": "花树含春丛。罗帷夜长空。风声随筱韵。月色与池同。彩笺徒自襞。无信往云中。"
    },
    {
      "title": "冬晓",
      "poem": "冬朝日照梁。含怨下前床。帷褰竹叶带。镜转菱花光。会时无人见。何用早红妆。"
    },
    {
      "title": "晓思诗",
      "poem": "晨禽争学啭。朝花乱欲开。炉烟入斗帐。屏风隐镜台。红妆几尽泪。荡子何当来。"
    },
    {
      "title": "莲舟买荷度",
      "poem": "采莲前岸隈。舟子屡徘徊。荷披衣可识。风疏香不来。欲知船度处。当看荷叶开。"
    },
    {
      "title": "照流看落钗",
      "poem": "相随照绿水。意欲重凉风。流摇妆影坏。钗落鬓花空。佳期在何许。徒伤心不同。"
    },
    {
      "title": "赋乐器名得箜篌诗",
      "poem": "捩迟初挑吹。弄急时催舞。钏响逐弦鸣。衫回半障柱。欲知心不平。君看黛眉聚。"
    },
    {
      "title": "春日诗",
      "poem": "花开几千叶。水覆数重衣。蝶飏萦空舞。燕作同心飞。歌妖弄曲罢。郑女挟琴归。"
    },
    {
      "title": "赋得入阶雨诗",
      "poem": "细雨阶前入。洒砌复沾帷。渍花枝觉重。湿鸟羽飞迟。傥令斜日照。并欲似游丝。"
    },
    {
      "title": "咏柳诗",
      "poem": "垂阴满上路。结草早知春。花絮时随鸟。风枝屡拂尘。欲散依依采。时要歌吹人。"
    },
    {
      "title": "咏芙蓉诗",
      "poem": "圆花一蒂卷。交叶半心开。影前光照耀。香里蝶徘徊。欣随玉露点。不逐秋风催。"
    },
    {
      "title": "咏栀子花诗",
      "poem": "素华偏可憙。的的半临池。疑为霜里叶。复类雪封枝。日斜光隐见。风还影合离。"
    },
    {
      "title": "赋得蔷薇诗",
      "poem": "石榴珊瑚蕊。木槿悬星葩。岂如兹草丽。逢春始发花。回风舒紫萼。照日吐新芽。"
    },
    {
      "title": "仰和卫尉新渝侯巡城口号诗",
      "poem": "帝京风雨中。层阙烟霞浮。玉署清馀热。金城含暮秋。水观凌却敌。槐影带重楼。"
    },
    {
      "title": "临后园诗",
      "poem": "隐沦游少海。神仙入太华。我有逍遥趣。中园复可嘉。千株同落叶。百丈共寻霞。"
    },
    {
      "title": "雨后诗",
      "poem": "散丝与山气。忽合复俄晴。雷音稍入岭。电影尚连城。雨馀云稍薄。风收热复生。"
    },
    {
      "title": "和会三教诗",
      "poem": "聚沫多缘假。标空非色香。汉君虽启梦。晋后徒降祥。玄机昔未辩。洞鉴资我皇。"
    },
    {
      "title": "侍讲诗",
      "poem": "物善渥深慈。监抚宣王事。英迈八解心。高超七花意。"
    },
    {
      "title": "登锦壁诗",
      "poem": "孙生酸枣寺。王子枝江楼。何如登石镜。因闲犹豫游。"
    },
    {
      "title": "夜游北园诗",
      "poem": "星芒侵岭树。月晕隐城楼。暗花舒不觉。明波动见流。"
    },
    {
      "title": "游韦黄门园诗",
      "poem": "息车冠盖里。停辔仲长园。檐疏远兴积。宾至羽觞繁。"
    },
    {
      "title": "入溆浦诗",
      "poem": "泛水入回塘。空枝度日光。竹垂悬扫浪。凫疑远避樯。"
    },
    {
      "title": "罢丹阳郡往与吏民别诗",
      "poem": "久归从事麦。非留故吏钱。柳栽今尚在。棠阴君讵怜。"
    },
    {
      "title": "示晋陵弟诗",
      "poem": "零雨岐路悲。送归临水节。时事虽为舛。离忧等闲别。"
    },
    {
      "title": "夜望浮图上相轮绝句诗",
      "poem": "光中辩垂凤。雾里见飞鸾。定用方诸水。持添承露盘。"
    },
    {
      "title": "愁闺照镜诗",
      "poem": "别来憔悴久。他人怪容色。只有匣中镜。还持自相识。"
    },
    {
      "title": "金闺思二首",
      "poem": "游子久不返。妾身当何依。日移孤影动。羞睹燕双飞。自君之别矣。不复染膏脂。南风送归雁。聊以寄相思。"
    },
    {
      "title": "寒闺诗",
      "poem": "绿叶朝朝黄。红颜日日异。譬喻持相比。那堪不愁思。"
    },
    {
      "title": "从顿还城南诗",
      "poem": "暂别两成疑。开帘生旧忆。都知未有情。更似新相识。"
    },
    {
      "title": "夜遣内人还后舟诗",
      "poem": "锦幔扶船列。兰桡拂浪浮。去得犹文水。馀香尚满舟。"
    },
    {
      "title": "赠丽人诗",
      "poem": "腰肢本犹绝。眉眼特惊人。判自无相比。还来有洛神。"
    },
    {
      "title": "遥望诗",
      "poem": "散诞垂红帔。斜柯插玉簪。可怜无有比。恣许直千金。"
    },
    {
      "title": "行雨诗",
      "poem": "本是巫山来。无人睹容色。唯有楚王臣。曾言梦相识。"
    },
    {
      "title": "和人渡水诗",
      "poem": "婉娩新上头。湔裾出乐游。带前结香草。鬟边插石榴。"
    },
    {
      "title": "杂咏诗",
      "poem": "被空眠数觉。寒重夜风吹。罗帷非海水。那得度前知。"
    },
    {
      "title": "咏武陵王左右诗",
      "poem": "顶分如两髻。簪长验上头。投杯如欲转。疑残已复留。"
    },
    {
      "title": "弹筝诗",
      "poem": "弹筝北窗下。夜响清音愁。张高弦易断。心伤曲不遒。"
    },
    {
      "title": "梁尘诗",
      "poem": "依帷濛重翠。带日聚轻红。定为歌声起。非关团扇风。"
    },
    {
      "title": "游人诗",
      "poem": "游戏长杨苑。携手云台间。欢乐未穷已。白日下西山。"
    },
    {
      "title": "咏朝日诗",
      "poem": "团团出天外。煜煜上层峰。光随浪高下。影逐树轻浓。"
    },
    {
      "title": "望月望",
      "poem": "今夜月光来。正上相思台。可怜无远近。光照悉徘徊。"
    },
    {
      "title": "华月诗",
      "poem": "兔丝生云夜。蛾形出汉时。欲传千里意。不照十年悲。"
    },
    {
      "title": "咏云诗",
      "poem": "浮云舒五色。玛瑙应霜天。玉叶散秋影。金风飘紫烟。"
    },
    {
      "title": "浮云诗",
      "poem": "可怜片云生。暂重复还轻。欲使襄王梦。应过白帝城。"
    },
    {
      "title": "大同九年秋七月诗",
      "poem": "高楼辟左扇。回望依兰桡。晚风飖飏来。落照参差好。"
    },
    {
      "title": "咏蔷薇诗",
      "poem": "燕来枝益软。风飘花转光。氲氤不肯去。还来阶层香。"
    },
    {
      "title": "柽诗",
      "poem": "凌寒竞贞节。负雪固难亏。无惭云母桂。讵减珊瑚枝。"
    },
    {
      "title": "咏疏枫诗",
      "poem": "萎绿映葭青。疏红分浪白。花叶洒行舟。仍持送远客。"
    },
    {
      "title": "咏藤诗",
      "poem": "纤条寄乔木。弱影掣风斜。标春抽晓翠。出雾挂悬花。"
    },
    {
      "title": "咏飞来鸂鶒诗",
      "poem": "飞从何处来。似出上林隈。口衔长生叶。翅染昆明苔。"
    },
    {
      "title": "咏单凫诗",
      "poem": "衔苔入浅水。刷羽向沙洲。孤飞本欲去。得影更淹留。"
    },
    {
      "title": "咏寒凫诗",
      "poem": "回水浮轻浪。沙场弄羽衣。眇眇随山没。离离傍海飞。"
    },
    {
      "title": "咏新燕诗",
      "poem": "新禽应节归。俱向吹楼飞。入帘惊钏响。来窗碍舞衣。"
    },
    {
      "title": "咏蜂诗",
      "poem": "逐风从泛漾。照日乍依微。知君不留眄。衔花空自飞。"
    },
    {
      "title": "咏笼灯绝句诗",
      "poem": "动焰翠帷里。散影罗帐前。花心生复落。明销君讵怜。"
    },
    {
      "title": "赋得白羽扇诗",
      "poem": "可怜白羽扇。却暑复来氛。终无顾庶子。谁为一挥军。"
    },
    {
      "title": "咏独舞诗",
      "poem": "因羞强正钗。顾影时回袂。非关善留客。更是娇夫婿。"
    },
    {
      "title": "咏舞诗",
      "poem": "娇情因曲动。弱步逐风吹。悬钗随舞落。飞袖拂鬟垂。"
    },
    {
      "title": "七夕穿针诗",
      "poem": "怜从帐里出。想见夜窗开。针欹疑月暗。缕散恨风来。"
    },
    {
      "title": "石桥诗",
      "poem": "惠子临濠上。秦王见海神。写虹便欲饮。图星逼似真。"
    },
    {
      "title": "咏坏桥诗",
      "poem": "虹飞亘林际。星度断山隅。斜梁悬水迹。画柱脱轻朱。"
    },
    {
      "title": "水中楼影诗",
      "poem": "水底罘罳出。萍间反宇浮。风生色不坏。浪去影恒留。"
    },
    {
      "title": "和湘东王后园回文诗",
      "poem": "枝云间石峰。脉水浸山岸。池清戏鹄聚。树秋飞叶散。"
    },
    {
      "title": "咏雪诗",
      "poem": "盐飞乱蝶舞。花落飘粉奁。奁粉飘落花。舞蝶乱飞盐。"
    },
    {
      "title": "诗",
      "poem": "昔类红莲草。自玩绿池边。今如白华树。还悲明镜前。"
    },
    {
      "title": "登山马诗",
      "poem": "登山马。间树识金装。草合宜鞯短。影转见鞭长。何殊八公岫。暂上淮南王。"
    },
    {
      "title": "和湘东王古意咏烛诗",
      "poem": "花中烛。似将人意同。忆啼流膝上。烛焰落花中。"
    },
    {
      "title": "倡楼怨节诗",
      "poem": "朝日斜来照户。春鸟争飞出林。片光片影皆丽。一声一啭煎心。上林纷纷花落。淇水漠漠苔浮。年驰节流易尽。何为忍忆含羞。"
    },
    {
      "title": "和萧侍中子显春别诗四首",
      "poem": "别观蒲萄带实垂。江南豆莞生连枝。无情无意犹如此。有心有恨徒别离。蜘蛛作丝满帐中。芳草结叶当行路。红脸脉脉一生啼。黄鸟飞飞有时度。故人虽故时经新。新人虽新复应故。可怜淮水去来潮。春堤杨柳覆河桥。泪痕未燥讵终朝。行闻玉佩已相要。桃红李白若朝妆。羞持憔悴比新芳。不惜暂住君前死。愁无西国更生香。"
    },
    {
      "title": "夜望单飞雁诗",
      "poem": "天霜河白夜星稀。一雁声嘶何处归。早知半路应相失。不如从来本独飞。"
    },
    {
      "title": "应令诗",
      "poem": "蠡浦急兮川路长。白云重兮出帝乡。平原忽兮远极目。江甸阻兮羁心伤。树庐岳兮高且峻。瞻派水兮去泱泱。远烟生兮含山势。风散花兮传馨香。临清波兮望石镜。瞻鹤岭兮睇仙庄。望邦畿兮千里旷。悲遥夜兮九回肠。顾龙楼兮不可见。徒送目兮泪沾裳。"
    },
    {
      "title": "拟古诗",
      "poem": "窥红对镜敛双眉。含愁拭泪坐相思。念人一去许多时。眼语笑靥迎来情。心怀心想甚分明。忆人不忍语。含恨独吞声。"
    },
    {
      "title": "杂句春情诗",
      "poem": "蝶黄花紫燕相追。杨低柳合露尘飞。已见垂钩挂绿树。诚知淇水沾罗衣。两童夹车问不已。五马城南犹未归。莺啼春欲驶。无为空掩扉。"
    },
    {
      "title": "伤离新体诗",
      "poem": "伤离复伤离。别后情郁纡。凄凄隐去棹。悯悯怆还途。戚戚意不申。转顾独沾襟。前驱经御宿。后骑历河滣。胡香翼还幰。清笳送后尘。落日斜飞盖。馀晖承画轮。柳影长横路。槐枝深隐人。桂宫夕掩铜龙扉。甲馆宵垂云母帏。胧胧月色上。的的的夜萤飞。草香袭余袂。露洒沾人衣。带堞凌城云乱聚。排枝度叶鸟争归。碗中浮蚁不能酌。琴间玉徽调别鹤。别鹤千里别离声。弦调轸急心自惊。试起登南楼。还向华池游。前时筱生今欲合。近日栽荷尚不抽。犹是衔杯共赏处。今兹对此独生愁。登楼望暧暧。山种自分态。偃师虽北连。轘辕已南背。远听寂无闻。遥瞻目有阂。含诧意不迷。长叹情无赖。"
    },
    {
      "title": "被幽述志诗",
      "poem": "怳忽烟霞散。飕飂松柏阴。幽山白杨古。野路黄尘深。终无千月命。安用九丹金。阙里长芜没。苍天空照心。"
    },
    {
      "title": "曲水联句诗",
      "poem": "春色明上巳。桃花落绕沟。波回卮不进。纶下钩时留。绛水时回岸。花觞转更周。陈肴渡玉俎。垂饵下银钩。回川入帐殿。列俎间芳洲。汉艾凌波出。江枫拂岸游。王生回水碓。蔡妪荡轻舟。岸烛斜临水。波光上映楼。"
    },
    {
      "title": "歌",
      "poem": "年年花色好。足侍爱君傍。影入箸衣镜。裙含辟恶香。鸳鸯七十二。乱舞未成行。"
    },
    {
      "title": "歌",
      "poem": "酬醑半兮乐既陈。长歌促节绮罗人。拂镜弄影情未极。回簪转笑思自亲。"
    },
    {
      "title": "诗",
      "poem": "绮花非一种。风丝乱百条。"
    },
    {
      "title": "诗",
      "poem": "霞流抱朴碗。"
    }
  ],
  "庾肩吾": [
    {
      "title": "长安有狭斜行",
      "poem": "长安有曲陌。曲陌不容幰。路逢双绮襦。问君居近远。我居临御沟。可识不可求。长子登麟阁。次子侍龙楼。少子无高位。聊从金马游。三子俱来下。左右若川流。三子俱来人。高轩映彩旒。三子俱来宴。玉柱击清瓯。大妇襞云裘。中妇卷罗帱。少妇多妖艳。花钿系石榴。夫君且安坐。欢娱方未周。"
    },
    {
      "title": "洛阳道",
      "poem": "徼道临河曲。层城傍洛川。金门才出柳。桐井半含泉。日起罘罳外。车回双阙前。潘生时未返。遥心徒眷然。"
    },
    {
      "title": "赋得横吹曲长安道",
      "poem": "桂宫连复道。黄山开广路。远听平陵钟。遥识新丰树。合殿生光彩。离宫起烟雾。日落歌吹还。尘飞车马度。"
    },
    {
      "title": "爱妾换马",
      "poem": "渥水出腾驹。湘川实应图。来从西北道。去逐东南隅。琴声悲玉匣。山路泣蘼芜。似鹿将含笑。千金会不俱。"
    },
    {
      "title": "陇西行",
      "poem": "借问陇西行。何当驱马征。草合前迷路。云浓后暗城。寄语幽闺妾。罗袖勿空萦。"
    },
    {
      "title": "未央才人歌",
      "poem": "从来守未央。转欲讶春芳。朝风凌日色。夜月夺灯光。相逢傥游豫。暂为卷衣裳。"
    },
    {
      "title": "侍宴应令诗",
      "poem": "副君时暇豫。曾城聊近游。清池写飞阁。疏树出龙楼。北陆冰方壮。西园春秋周。梅心芳屡动。蒲节促难抽。徒然欣并命。无以厕应刘。"
    },
    {
      "title": "侍宴宣猷堂应令诗",
      "poem": "副君德将圣。陈王才掞天。归来宴平乐。置酒对林泉。炉香杂山气。殿影入池涟。艳舞时移节。新歌屡上弦。听曲惭回顾。思经徒欲眠。"
    },
    {
      "title": "侍宣猷堂宴湘东王应令诗",
      "poem": "陈王骖驾反。副后西园游。并命登飞阁。列坐对芳洲。桂严逢暮序。菊水值穷秋。竹迳箫声发。桐门琴曲愁。徒奉文成诵。空知思若抽。"
    },
    {
      "title": "侍宴饯湘州刺史张续诗",
      "poem": "洞庭资善政。层城送远离。九歌扬妙曲。八桂动芳枝。雨足飞春殿。云峰入夏池。郢路方辽远。湘山转蔽亏。何当好风日。极望长沙垂。"
    },
    {
      "title": "侍宴饯张孝总应令诗",
      "poem": "层台临回涨。耿耿晴烟上。欲送分符人。翻似河堤望。寒云暗积水。秋雨蒙重嶂。别念动神襟。华文切离贶。惭无寡和曲。空陪郢中唱。"
    },
    {
      "title": "三日侍兰亭曲水宴诗",
      "poem": "策星依夜动。銮驾总朝游。旌门临苑树。相风出凤楼。春生露泥泥。天覆云油油。桃花舒玉涧。柳叶暗金沟。禊川分曲洛。帐殿掩芳洲。踊跃赪鱼出。参差绛枣浮。百戏俱临水。千钟共逐流。"
    },
    {
      "title": "九日侍宴乐游苑应令诗",
      "poem": "辙迹光周颂。巡游盛夏功。铭陈万骑转。阊阖九关通。秋晖逐行漏。朔气绕相风。献寿重阳节。回銮上苑中。疏山开辇道。间树出离宫。玉醴吹岩菊。银床落井桐。御梨寒更紫。仙桃秋转红。饮羽山西射。浮云冀北骢。尘飞金埒满。叶破柳条空。腾猨疑矫箭。惊雁避虚弓。彫材滥杞梓。花绶接鹓鸿。愧乏天庭藻。徒参文雅雄。"
    },
    {
      "title": "从皇太子出玄圃应令诗",
      "poem": "春光起丽谯。屣步陟山椒。阁影临飞盖。莺鸣入洞箫。水还登故渚。树长荫前桥。绿荷生绮叶。丹藤上细苗。顾循斩振藻。何用拟琼瑶。"
    },
    {
      "title": "奉和泛舟汉水往万山应教诗",
      "poem": "桂棹桬棠船。飘扬横大川。映严沈水底。激浪起云边。迥岸高花发。春塘细柳悬。陪歌承睿赏。接醴侍恩筵。谁云李与郭。独得似神仙。"
    },
    {
      "title": "山池应令诗",
      "poem": "阆苑秋光暮。金塘牧潦清。荷低芝盖出。浪涌燕舟轻。逆湍流棹唱。带谷聚笳声。野竹交临浦。山桐迥出城。水逐云峰暗。寒随殿影生。"
    },
    {
      "title": "奉使北徐州参丞御诗",
      "poem": "炎农称卷领。唐勋载允恭。犹将表世盛。尚且号民从。未如今圣主。比德迈前踪。格天垂礼乐。寰海置提封。枌榆谅昔社。朱方有旧墉。故乡深帝念。巡狩及时雍。禁园周百里。离宫即九重。浮桥还泻渭。抗殿本疏龙。过沛追乡饮。归宛盛礼容。千金登禹膳。万寿献尧钟。依然对白水。眷言怀赤松。回天随辇道。驻日逐戈锋。路远大风积。山长佳气浓。年光正婉娩。春树转丰茸。竹叶含初箨。蓂枝发早藂。瑞木翻无鸟。祥花更少蜂。咸英起云凤。率舞间笙镛。海鸥时出没。江鱏乍噞喁。云边开巩树。雾里识峣峰。小人滥趋走。虚薄愧无庸。皇恩不可报。河清徒易逢。"
    },
    {
      "title": "和卫尉新渝侯巡城口号诗",
      "poem": "维城寄右戚。巡警属勤王。南瞻通灞岸。北眺指横芒。入汉飞延阁。临云出建章。步逐天津远。城随秋夜长。露槐落金气。风寮上新凉。"
    },
    {
      "title": "游甑山诗",
      "poem": "平子去已久。馀风今复追。未必游春草。王孙自不归。路高村反出。林长鸟更稀。寒云间石起。秋叶下山飞。西河方阅训。讵得解朝衣。"
    },
    {
      "title": "咏蔬圃堂诗",
      "poem": "北宫多暇豫。时驾总銮镳。路静繁葭撤。轮移羽盖飘。临空坐飞观。回首望浮桥。风长曙钟近。地迥洛城遥。疏林不碍日。涸浦暂通潮。徒然等宾从。并作愧群僚。"
    },
    {
      "title": "寻周处士弘让诗",
      "poem": "试逐赤松游。披林对一丘。梨红大谷晚。桂白小山秋。石镜菱花发。桐门琴曲愁。泉飞疑度雨。云积似重楼。王孙若不去。山中定可留。"
    },
    {
      "title": "赋得嵇叔夜诗",
      "poem": "山林重明灭。风月临嚣尘。著书惟隐士。谈玄止谷神。雁重翻伤性。蚕寒更养身。广陵馀故曲。山阳有旧邻。俗俭宁妨患。才多反累身。寄言山吏部。无以助庖人。"
    },
    {
      "title": "和太子重云殿受戒诗",
      "poem": "皇明执东曜。帝扆居北辰。小乘开治道。大觉拯苍民。殊途同义路。分流合智津。传香引上德。列伎进名臣。连阁翻如画。图云更似真。镜山衔殿影。梅梁落梵尘。苑桂恒留雪。天花不待春。万年逢瑞应。千生值法身。天衣初拂石。豆火欲燃薪。重善终无服。轻毛庶有因。"
    },
    {
      "title": "咏同泰寺浮图诗",
      "poem": "望园临柰苑。王城对邺宫。还从飞阁内。遥见崛山中。天衣疑拂石。凤翅欲凌空。云甍犹带雨。莲井不生桐。盘承云表露。铃摇天上风。月出琛含采。天晴幡带虹。周星疑更落。汉梦似今通。我后情初照。不与伊川同。方应捧马出。永得离尘蒙。"
    },
    {
      "title": "赛汉高庙诗",
      "poem": "昔在唐山曲。今承紫贝坛。宁知临楚岸。非复望长安。野旷秋先动。林高叶早残。尘飞远骑没。日徙半峰寒。徒然仰成诵。终用试才难。"
    },
    {
      "title": "乱后经夏禹庙诗",
      "poem": "金简泥初发。龙门凿始通。配天不失旧。为鱼微此功。林堂上偃蹇。山殿下穹隆。侵云似天阙。照水类河宫。神来导赤豹。仙女拥飞鸿。松龛撤暮俎。枣迳落寒丛。仙舟还入镜。玉轴更乘空。去国嗟行迈。离居泣转蓬。月起吾山北。星临天汉中。申胥犹有志。荀息本怀忠。待见搀枪灭。归来松柏桐。"
    },
    {
      "title": "乱后行经吴邮亭诗",
      "poem": "邮亭一回望。风尘千里昏。青袍异春草。白马即吴门。獯戎鲠伊洛。杂种乱轘辕。辇道同关塞。王城似太原。休明鼎尚重。秉礼国犹存。殷牖多虽赜。尧城史转尊。泣血悲东走。横戈念北奔。方凭七庙略。誓雪五陵冤。人事今如此。天道共谁论。"
    },
    {
      "title": "经陈思王墓诗",
      "poem": "公子独忧生。丘垅擅馀名。采樵枯树尽。犁田荒隧平。宁追宴平乐。讵想谒承明。旦余来锡命。兼言事结成。飘遥河朔远。飐飙飓风鸣。雁与云俱阵。沙将蓬共惊。枯桑落古社。寒鸟归。孤城。陇水哀葭曲。渔阳惨鼓声。离家来远客。安得不伤情。"
    },
    {
      "title": "过建章故台诗",
      "poem": "鲁国观遗殿。韩城想旧台。仲宣原隰满。子建悲风来。夏莲犹反植。秋窗尚左开。图云仍溜雨。画水即生苔。及君欢四望。知余念七哀。"
    },
    {
      "title": "和刘明府观湘东王书诗",
      "poem": "陈王擅书府。河间富典坟。五车方累箧。七阁自连云。松椠芳帙气。柏燻起厨文。羽陵青简出。妫泉绿字分。方因接游圣。暂得奉朝闻。峰楼霞早发。林殿日先曛。洛城复接限。归轩畏后群。"
    },
    {
      "title": "和竹斋诗",
      "poem": "百拱横筇节。千栌跨篥竿。回龙仍作柱。置笛且成栾。向岭分花径。随阶转药栏。蜂归怜蜜熟。燕入重巢干。欲仰天庭掞。终知学步艰。"
    },
    {
      "title": "从驾喜雨诗",
      "poem": "西狱浮樽桂。东皇事浴兰。赦诏还京兆。归神出灌坛。湿风含酒气。阴云助麦寒。典农欣受职。治粟喜当官。复此随车雨。民天知可安。"
    },
    {
      "title": "奉和春夜应令诗",
      "poem": "春牖对芳洲。珠帘新上钩。烧香知夜漏。刻烛验更筹。天禽下北阁。织女入西楼。月皎疑非夜。林疏似更秋。水光悬荡壁。山翠下添流。讵假西园燕。无劳飞盖游。"
    },
    {
      "title": "奉和武帝苦旱诗",
      "poem": "阳山蛇不蛰。洳泽鸟犹攒。暂息流膏雨。将似怨祁寒。文衣夜不卧。蔬食昼忘餐。洁诚同望祀。惟馨等浴兰。江苹享上帝。荆璧奠高峦。繁云兴岳立。蒸穴动龙蟠。渭渠还积水。滮池更起澜。"
    },
    {
      "title": "奉和太子纳凉梧下应令诗",
      "poem": "北园凉气早。步辇暂逍遥。避日交长扇。迎风列短箫。山带弹琴曲。桐横栖凤条。悬门开溜水。锦石镇浮桥。黑米生菰叶。青花出稻苗。无因学仙藻。云气徒飘飖。"
    },
    {
      "title": "芝草诗",
      "poem": "蜘蹰玩芝草。淹留攀桂丛。桂丛方偃蹇。芝叶正玲珑。如龙复如马。成阙复成宫。黄金九华发。紫盖六英通。隐士苍山北。仙神海穴东。随丹聊变水。独摇不须风。"
    },
    {
      "title": "咏美人看画诗",
      "poem": "绛树及西施。俱是好容仪。非关能结束。本自细腰肢。镜前难并照。相将映渌池。看妆畏水动。敛袖避风吹。转手齐裾乱。横簪历鬓垂。曲中人未取。谁堪白日移。不分他相识。唯听使君知。"
    },
    {
      "title": "送别於建兴苑相逢诗",
      "poem": "相逢小苑北。停车问苑中。梅新杂柳故。粉白映纶红。去影背斜日。香衣临上风。云流阶暗渐黑。冰开池半通。去马船难驻。啼乌曲未终。眷然从此别。车西马复东。"
    },
    {
      "title": "侍宴诗",
      "poem": "沐道逢将圣。飞觞属上贤。仁风开美景。瑞气动非烟。秋树翻黄叶。寒池堕黑莲。承恩谢命浅。念报在身前。"
    },
    {
      "title": "侍宴饯湘东王应令诗",
      "poem": "陈王从游士。高宴入承华。并载同连璧。雕文类简沙。落猿时动树。坠雪暂摇花。念此离筵促。方愁别路赊。"
    },
    {
      "title": "和晋安王薄晚逐凉北楼回望应教诗",
      "poem": "向夕纷喧屏。追凉飞观中。树影临城日。窗含度水风。遥天如接岸。远帆似凌空。陪文惭宋玉。徒等侍兰宫。"
    },
    {
      "title": "赠周处士诗",
      "poem": "九丹开石室。三径没荒林。仙人翻可见。隐士更难寻。篱下黄花菊。丘中白雪琴。方欣松叶酒。自和游山吟。"
    },
    {
      "title": "新林",
      "poem": "旆转黄山路。舟纚白马津。送轮时合幰。分骖各背尘。常山喜临岱。陇头悲望秦。欲持汉中策。还以赠征人。"
    },
    {
      "title": "奉使江州舟",
      "poem": "中七夕诗九江逢七夕。初弦值早秋。天河来映水。织女欲攀舟。汉使俱为客。星槎共逐流。莫言相送浦。不及穿针楼。"
    },
    {
      "title": "南苑看人还诗",
      "poem": "春花竞玉颜。俱折复俱攀。细腰宜窄衣。长钗巧挟鬟。洛桥初度烛。青门欲上关。中人应有望。上客莫前还。"
    },
    {
      "title": "咏美人",
      "poem": "看画应令诗】欲知画能巧。唤取真来映。并出似分身。相看如照镜。安钗等疏密。着领俱周正。不解平城围。谁与丹青竞。"
    },
    {
      "title": "奉和药名诗",
      "poem": "英王牧荆楚。听讼出池台。督邮称蝗去。亭长说乌来。行塘朱鹭响。当道赤帷开。马鞭聊写赋。竹叶暂倾怀。"
    },
    {
      "title": "看放市诗",
      "poem": "旗亭出御道。游目暂回车。既非随舞鹤。聊思索枯鱼。悬龟识季主。榜酒见相如。日中人已合。黄昏故未疏。"
    },
    {
      "title": "应令诗",
      "poem": "江上早寒生。萧条铙管清。别筵开帐殿。离舟卷幔城。前山黄叶起。对岸白沙惊。临涡同极望。窃吹愧才轻。"
    },
    {
      "title": "侍宴饯东阳太守范",
      "poem": "子云诗东部资良守。北宫敦献酬。新枝渐接树。故冻欲含流。早花少馀雪。春寒极晚秋。徒嗟白岸远。空想赤松游。"
    },
    {
      "title": "和望月诗",
      "poem": "桂殿月偏来。留光引上才。圆随汉东蚌。晕逐淮南灰。渡河光不湿。移轮辙讵开。此夜临清景。还承终宴杯。"
    },
    {
      "title": "和徐主簿望月诗",
      "poem": "楼上徘徊月。窗中愁思人。照雪光偏冷。临花色转春。星流时入晕。桂长欲侵轮。愿以重光曲。承君歌扇尘。"
    },
    {
      "title": "咏风诗",
      "poem": "宋地鶂飞初。湘川燕起馀。扫坛聊动竹。吹薤欲成书。苍梧洞犹在。合浦树应疏。阳乌一转翅。千里定非虚。"
    },
    {
      "title": "咏花雪诗",
      "poem": "瑞雪坠尧年。因风入绮钱。飞花洒庭树。凝瑛结井泉。寒光晦八极。同云暗九天。已飘黄竹路。共庆白渠田。"
    },
    {
      "title": "春日诗",
      "poem": "桃红柳絮白。照日复随风。影出朱城外。香归青殿中。水映寄生竹。山横半死桐。颁文知渥重。搦札愧才空。"
    },
    {
      "title": "七夕诗",
      "poem": "玉匣卷悬衣。针楼开夜扉。姮娥随月落。织女逐星移。离前忿促夜。别后对空机。倩语雕陵鹊。填河未可飞。"
    },
    {
      "title": "岁尽应令诗",
      "poem": "岁序已云殚。春心不自安。聊开柏叶酒。试奠五辛盘。金薄图神燕。朱泥却为雪中看。"
    },
    {
      "title": "赋得山诗",
      "poem": "层云霾峻岭。绝涧倒危峰。刻削临千仞。嵯峨起百重。行曦上杳杳。结雾下溶溶。仁心留此属。休奉愧群龙。"
    },
    {
      "title": "同萧左丞咏摘梅花诗",
      "poem": "窗梅朝始发。庭雪晚初消。折花牵短树。攀丛入细条。垂冰溜玉手。含刺罥春腰。远道终难寄。馨香徒自饶。"
    },
    {
      "title": "和晋安王咏燕诗",
      "poem": "可怜幕上燕。差池弄羽衣。夜夜同巢宿。朝朝相对飞。衔泥瞻乐善。相贺奉英徽。秋蝉行寂寞。恋此未辞归。"
    },
    {
      "title": "咏胡床应教诗",
      "poem": "传名乃外域。入用信中京。足欹形已正。文斜体自平。临堂对远客。命旅誓初征。何如淄馆下。淹留奉盛明。"
    },
    {
      "title": "暮游山水应令赋得碛字诗",
      "poem": "馀春属清夜。西园恣游历。入迳转金舆。开桥通画鹢。细藤初上楥。新流渐涵碛。云峰没城柳。电影开严壁。"
    },
    {
      "title": "春宵",
      "poem": "征人别未久。年芳复临牖。烛下夜缝衣。春寒偏着手。愿及归飞雁。因书寄高柳。"
    },
    {
      "title": "冬晓诗",
      "poem": "邻鸡声已传。愁人竟不眠。月光侵曙后。霜明落晓前。萦鬟起照镜。谁忍插花钿。"
    },
    {
      "title": "咏檐燕诗",
      "poem": "双燕集兰闺。双飞高复低。向户疑新箔。登巢识故泥。依櫩本相贺。近幕愿同栖。"
    },
    {
      "title": "奉贺便省馀秋诗",
      "poem": "前对金精坂。傍临圆水池。照影碍浮叶。看山通迥枝。雁行连雾尽。雨足带云移。"
    },
    {
      "title": "被使从渡江诗",
      "poem": "八阵引住兵。三河总舻舳。绛天扬远旆。雷野驱长毂。夜剑动星芒。秋潮惊箭服。"
    },
    {
      "title": "登城北望诗",
      "poem": "誓师屠六郡。登城望九嵕。山沈黄雾里。地尽黑云中。霜戈曜垅日。哀笳断塞风。"
    },
    {
      "title": "道馆诗",
      "poem": "仙人白鹿上。隐士潜溪边。试取西山药。来观东海田。"
    },
    {
      "title": "赋得转歌扇诗",
      "poem": "团纱映似月。蝉翼望如空。回持掩曲态。转作送声风。"
    },
    {
      "title": "咏舞诗",
      "poem": "飞凫袖始拂。啼乌曲未终。聊因断续唱。试托往还风。"
    },
    {
      "title": "咏舞曲应令诗",
      "poem": "歌声临画阁。舞袖出芳林。石城定若远。前谿应几深。"
    },
    {
      "title": "咏主人少姬应教诗",
      "poem": "故年齐总角。今春半上头。那知夫婿好。能降使君留。"
    },
    {
      "title": "咏长信宫中草诗",
      "poem": "委翠似知节。含芳如有情。全由履迹少。并欲上阶生。"
    },
    {
      "title": "石崇金谷妓诗",
      "poem": "兰堂上客至。绮席清弦抚。自作明君辞。还教绿珠舞。"
    },
    {
      "title": "远看放火诗",
      "poem": "风前细尘起。月里黑烟生。发焰看乔木。侵光识远城。"
    },
    {
      "title": "舟中寒望诗",
      "poem": "日暮敞凫稍。曾冰合驶流。雪照齐君履。寒入楚王裘。"
    },
    {
      "title": "石桥诗",
      "poem": "秦王金作柱。汉帝玉为栏。仙人飞往易。道士出归难。"
    },
    {
      "title": "咏桂树诗",
      "poem": "新丛入望苑。旧干别层城。倩视今移处。何如月里生。"
    },
    {
      "title": "赋得池萍诗",
      "poem": "风翻乍青紫。浪起时疏密。木欲叹无根。还惊能有实。"
    },
    {
      "title": "新苔诗",
      "poem": "随潮染岸石。逐沬聚浮楂。徒令阿谷丽。停筐不汰沙。"
    },
    {
      "title": "被执作诗一首",
      "poem": "发与年俱暮。愁将罪共深。聊持转风烛。暂映广陵琴。"
    },
    {
      "title": "诗",
      "poem": "劲气方凝海。清威正折绵。"
    },
    {
      "title": "三日侍宴咏曲水中烛影诗",
      "poem": "重焰垂花比芳树。风吹水动俱难住。春枝拂岸影上来。还柸绕客光中度。"
    },
    {
      "title": "第一赋韵东城门病",
      "poem": "伏枕爱危光。痾缠生易折。无因雪岸草。虑反山穴。消渴腠肠府。疼蹇婴肢节。如何促龄内。忧苦无暂缺。"
    },
    {
      "title": "南城门老",
      "poem": "虚蕉诚易犯。危藤复将啮。一随柯已微。当年信长诀。已同白驹去。复类红花热。妍容一旦罢。孤灯行自设。"
    },
    {
      "title": "西城门死",
      "poem": "绥心虽殊用。灭景宁优劣。一随业风尽。终归虚妄设。五阴诚为假。六趣宁有截。零落竟同归。忧思空相结。"
    },
    {
      "title": "北城门沙门",
      "poem": "俗幻生影空。忧绕心尘曀。於兹排四缠。去矣求三涅。下学辈留心。方从窈冥别。已悲境相空。复作泡云灭。"
    },
    {
      "title": "第二赋韵东城门病",
      "poem": "空痾诚易愈。有病故难痊。徒知饵五色。终当悲九泉。已无云山草沈痗竟谁怜。复悲沦苦海。何由果净天。"
    },
    {
      "title": "南城门老",
      "poem": "昔类红莲草。自玩绿池边。今如白华树。还悲明镜前。壮心欲何在。馀日乃西迁。清樽不复乐。蓬鬓岂还妍。"
    },
    {
      "title": "西城门死",
      "poem": "高堂信逆旅。怀业理常牵。玉匣方委榇。金台不复延。挽声随迳远。萝影带松悬。讵能留十念。唯应逐四缘。"
    },
    {
      "title": "北城门沙门",
      "poem": "经行林树下。求道志能坚。即有神通力。振锡远乘烟。一登四弘誓。至道莫能先。不贪旷劫寿。无论延促年。"
    },
    {
      "title": "第三赋韵东城门病",
      "poem": "缠痾缅百年。自伤无五福。长萦画箧蛇。不值仙人鹿。习染迷画瓶。卧起求栖宿。罗襦岂再欢。临歧方土木。"
    },
    {
      "title": "南城门老",
      "poem": "少年爱纨绮。衰暮惭罗縠。徒伤岁冉冉。陈诗非郁郁。鹤发辞轩冕。鲐背烹葵菽。松柏稍相依。欢爱时睦睦。"
    },
    {
      "title": "西城门死",
      "poem": "追念平生时。遨游上苑囿。一没松柏下。春光徙儵昱。结根素因假。枝叶缘骨肉。自应蝼蚁驱。值此风刀逐。"
    },
    {
      "title": "北城门沙门",
      "poem": "俗茧厌缠丝。因由抽善縠。长披忍辱铠。去此纤罗服。愿引三涂众。俱令十使伏。珠月犹沈首。金錍未挑目。"
    },
    {
      "title": "第四赋韵东城门病",
      "poem": "紫纨未可得。漳滨徒再离。一逢犬马病。贲育罢驱驰。已无九转术。复阙万金奇。不看授疆掌。唯梦莲花池。"
    },
    {
      "title": "南城门老",
      "poem": "盛年歌吹日。顾步惜容仪。一朝衰朽至。星星白发垂。已伤万事尽。复念九门枝。垂轩意何在。独坐镜如斯。"
    },
    {
      "title": "西城门死",
      "poem": "一息于今罢。平生讵可规。天长晓露促。千龄谁复知。华堂一相舍。松帐杳难窥。万祀藏珠应。千年罢玉羁。"
    },
    {
      "title": "北城门沙门",
      "poem": "深心不可染。正道亦难欹。方除五欲累。长辞三雅卮。依空虑难静。习善路犹弛。没身竟靡托。单盂讵待赀。"
    }
  ],
  "王筠": [
    {
      "title": "有所思",
      "poem": "丹墀生细草。紫殿纳轻阴。暧暧巫山远。悠悠湘水深。徒歌鹿卢剑。空贻玳瑁簪。望君终不见。屑泪且长吟。"
    },
    {
      "title": "陌上桑",
      "poem": "人传陌生桑。未晓已含光。重重相荫映。软弱自芬芬。秋胡始倚马。罗敷未满筐。春蚕朝已老。安得久彷徨。"
    },
    {
      "title": "侠客篇",
      "poem": "侠客趋名利。剑气坐相矜。黄金涂鞘尾。白玉饰钩膺。晨驰逸广陌。日暮返平陵。举鞭向赵李。与君方代兴。"
    },
    {
      "title": "三妇艳",
      "poem": "大妇留芳褥。中妇对华烛。无小妇独无事。当轩理清曲。丈人且安卧。艳歌方断续。"
    },
    {
      "title": "杂曲二首",
      "poem": "乌带夜已逼。虫飞晓尚赊。桂月徒留影。兰灯空结花。可怜洛城东。芳树摇春风。丹霞映白日。细雨带轻虹。"
    },
    {
      "title": "行路难",
      "poem": "千门皆闭夜何央。百忧俱集断人肠。探瑞箱中取刀尺。拂拭机上断流黄。情人逐情虽可恨。复畏边远乏衣裳。已缫一茧催衣缕。复捣百和裛衣香。犹忆去时腰大小。不知今日身短长。裲裆双心共一袜。袙复两边作八襊。襻带虽安不忍缝。开孔裁穿犹未达。胸前却月两相连。本照君心不照天。愿君分明得此意。勿复流荡不如先。含悲含怨判不死。封情忍思待明年。"
    },
    {
      "title": "楚妃吟",
      "poem": "窗中曙。花早飞。林中明。鸟早归。庭前日。暖春闺。香气亦霏霏。香气漂。当轩清。唱调独顾慕。含怨复含娇。蝶飞兰复熏。袅袅轻风入。翠裙春可游。歌声梁上浮。春游方有乐。沈沈下罗幕。"
    },
    {
      "title": "侍宴饯临川王北伐应诏诗",
      "poem": "金版韬英。玉牒蕴精。帝德乃琥。王威有征。轩习弧矢。夏陈干戚。周骛戎车。汉驰羽檄。我皇俊圣。千年踵武。德洞十门。威加八柱。金正圮德。水行失道。胡马南牧。戎徒西保。荐食伊瀍。整居丰镐。金关扬尘。铜台茂草。命彼膳夫。爰诏协律。乐赋出车。弦操吉日。玉馔骈罗。琼浆泛溢。圣德温温。宾仪秩秩。"
    },
    {
      "title": "早出巡行瞩望山海诗",
      "poem": "王生临广隰。潘子望洪河。同轸怀归思。俱兴年逝歌。曰余异二子。承睫泪滂沱。剖符瀛海外。结绶层山阿。因心留恻悯。恕已息烦苛。缮筑循时隟。兴动藉民和。高门惟壮丽。修雉亦骈罗。层楼亦攀陟。复道亦经过。昧旦清音上。风气入纤萝。云起垂天翼。水动连山枝。奔涛延澜汗。积翠远嵯峨。乡关屡回曲。还顾杳蹉跎。曾微肃肃羽。望路空如何。"
    },
    {
      "title": "北寺寅上人房望远岫玩前池诗",
      "poem": "安期逐长往。交甫称高让。远迹入沧溟。轻举驰昆阆。良由心独善。兼且情由放。岂若寻幽栖。即目穷清旷。激水周堂下。屯云塞檐向。闲牖听奔涛。开窗延叠嶂。前阶复虚沿。沵迤成洲涨。雨点散圆文。风生起斜浪。游鳞互瀺灂。群飞皆哢吭。莲叶蔓田田。菱花动摇漾。浮光曜庭庑。流芳袭帷帐。匡坐足忘怀。讵思江海上。"
    },
    {
      "title": "和卫尉新渝侯巡城口号诗",
      "poem": "阊阖暧已昏。钩陈杳将暮。栖乌城上返。晚雀林中度。屯卫时巡警。凝威肆安步。阁道趋文昌。禁兵连武库。铜乌）迎早风。金掌承朝露。罘罳分晓色。睥睨生秋雾。维城任寄隆。空想灵均赋。伊余方病免。后园保恬素。"
    },
    {
      "title": "寓直中庶坊赠萧洗马诗",
      "poem": "龙楼实九重。薄寒殊复早。玉阶泫清露。铜池结秋潦。霜被守宫槐。风惊护门草。之子擅文华。纵横富辞藻。舒锦惭光丽。握珠谢奇宝。愧予非工文。何用披怀抱。"
    },
    {
      "title": "奉和皇太子忏悔应诏诗",
      "poem": "奉和皇太子忏悔诗。仍上皇宸。极圣旨即疏降。同所用十韵。私心庆跃。得未曾有。招采馀韵。更题鄙拙。一圣智比明。帝德光四海。荷负诚悠属。度脱实斯在。忏说济蒙愚。推心屏欺殆。名僧引定慧。朝缨列元凯。还学依善导。反心由真宰。和铃混吹音。胜幡荣雪彩。早蒲欲抽叶。新篁向舒。翘勤谅恳到。归诚信兼倍。睿艳似烟霞。栏杆若珠琲。善诱虽欲继。含毫愧文彩。"
    },
    {
      "title": "和皇太子忏悔诗",
      "poem": "习恶归礼忏。有过称能改。圣德及群生。唱说信兼采。翘心荡十恶。邈诚销五罪。三缚解智门。六尘清法海。超然故无着。逍遥新有待。"
    },
    {
      "title": "春月二首",
      "poem": "日照鸳鸯殿。萍生雁鹜池。游尘随影入。弱柳带风垂。青骹逐黄口。独鹤惨羁雌。同衾远游说。结爱久生离。於今方溘死。宁须萱草枝。菤葹心未发。蘼芜叶欲齐。春蚕方曳绪。新燕正衔泥。野雉呼雌雊。庭禽挟子栖。从君客梁后。方昼掩春闺。山川隔道里。芳草徒萋萋。"
    },
    {
      "title": "秋夜二首",
      "poem": "九重依夜管。四壁惨无辉。招摇顾西落。乌鹊向东飞。流萤渐收火。络纬欲催机。尔时思锦字。持制行人衣。所望丹心达。嘉客傥能归。露华初泥泥。桂枝行梀梀。杀气下重轩。轻阴满四屋。别宠增修夜。远征悲独宿。愁萦翠羽眉。泪满横波目。长门绝往来。含情空杼轴。"
    },
    {
      "title": "游望二首",
      "poem": "落日照红妆。挟瑟当窗牖。宁复歌蘼芜。唯闻叹杨柳。结好在同心。离别由众口。徒设露葵羹。谁酌兰英酒。会日杳无期。蕣华安得久。相思不安席。聊至狭邪东。愁眉仿戚里。高髻学城中。双眉偏照日。独蕊好萦风。自陈心所想。献赋甘泉宫。传闻方鼎食。讵忆春闺中。"
    },
    {
      "title": "代牵牛答织女诗",
      "poem": "新知与生别。由来傥相值。如何寸心中。一宵怀两事。欢娱未缱绻。倏忽成离异。终日遥相望。秪益生愁思。犹想今春悲。尚有故年泪。忽遇长河转。独喜凉飙至。奔精翊凤轸。纤阿警龙辔。"
    },
    {
      "title": "苦暑诗",
      "poem": "日坂散朱雰。天隅敛青霭。飞飙焕南陆。炎津通北濑。繁星聚若珠。密云屯似盖。月至每开襟。风过时解带。"
    },
    {
      "title": "五日望采拾诗",
      "poem": "裁缝逗早夏。点画守初晨。绡纨既妍媚。脂粉亦香新。长丝表良节。命缕应嘉辰。结芦同楚客。采艾异诗人。折花竞鲜彩。拭露染芳津。含娇起斜盻。敛笑动微嚬。献珰依洛浦。怀佩似江滨。须待恩光接。中夜奉衣巾。"
    },
    {
      "title": "奉酧从兄临川桐树诗",
      "poem": "伊昔擅羽仪。待价龙门垂。优游清露点。徽穆惠风吹。月上阴阳干。云复死生枝。公子存高尚。聊用影华池。栖鸾既不重。舞鹤复何施。方同散木爨。清响竟谁知。"
    },
    {
      "title": "摘安石榴赠刘孝威诗",
      "poem": "中庭有奇树。当户发华滋。素茎表朱实。绿叶厕红蕤。既标太冲赋。复见安仁诗。宗生仁寿殿。族代河阳湄。有美清淮北。如玉又如龟。退书写虫篆。进对多好辞。我家新置侧。可求不难识。相望阻盈盈。相思满胸臆。高枝为君采。请寄西飞翼。"
    },
    {
      "title": "东南射山诗",
      "poem": "还丹改容质。握髓驻流年。口含千里雾。掌流五色烟。琼浆泛金鼎。瑶池溉玉田。倏忽整龙驾。相遇凤台前。"
    },
    {
      "title": "春游诗",
      "poem": "藂兰已飞蝶。杨柳半藏鸦。物色相煎荡。微步出东家。既同翡翠翼。复如桃李花。欲以千金笑。回君流水车。"
    },
    {
      "title": "观海诗",
      "poem": "善即谁为御。我来无别心。聊复寓兹兴。兹兴将何咏。照本苟不昧。在昧理知莹。忽乘搏角势。超腾送崖上。卑牧会善下。智流心不争。借悟虽由外。鉴至成铜镜。"
    },
    {
      "title": "春日诗",
      "poem": "金堤草非旧。玉池泉已新。风生似羊角。云上若鱼鳞。幽闺多怨思。停织坐娇春。芳华既零落。方作向隅人。"
    },
    {
      "title": "向晓闺情诗",
      "poem": "北斗行欲没。东方稍已晞。晨鸡初下栖。晓露尚沾衣。衾裯徒有设。信誓果相违。讵忍开朝镜。羞恨掩空扉。"
    },
    {
      "title": "望夕霁诗",
      "poem": "连山卷乱云。长林息众籁。密树含绿滋。遥峰凝翠霭。石溜正潀潺。山泉始澄汰。物华方入赏。跂予心期会。"
    },
    {
      "title": "和孔中丞雪里梅花诗",
      "poem": "水泉犹未动。庭树已先知。翻光同雪舞。落素混冰池。今春竞时发。犹是昔年枝。唯有长憔悴。对镜不能窥。"
    },
    {
      "title": "摘园菊赠谢仆射举诗",
      "poem": "灵茅挺三脊。神芝曜九明。菊花偏可憙。碧叶媚金英。重九惟嘉节。抱一应元贞。泛酌宜长主。聊荐野人诚。"
    },
    {
      "title": "答元金紫饷朱李诗",
      "poem": "秾华春发彩。结实下成蹊。潘生咏金谷。魏后沈寒溪。逢君重妖丽。移玩入崇闺。惭无琼玖报。徒用萃幽栖。"
    },
    {
      "title": "咏轻利舟应临汝侯教诗",
      "poem": "君侯饰轻利。摇荡迈飞云。凌波漾鹢彩。泛水涣蛟文。电流已光绝。鸟逝复超群。倏忽方千里。恋兹歧路分。"
    },
    {
      "title": "咏灯檠诗",
      "poem": "百华曜九枝。鸣鹤映冰池。朱光本内照。丹花复外垂。流晖悦嘉客。翻影泣生离。自销良不悔。明白愿君知。"
    },
    {
      "title": "咏蜡烛诗",
      "poem": "执烛引佳期。流影度单帷。朣胧别绣被。依稀见蛾眉。荚明不足贵。燋烬岂为疑。所恐恩情改。照君寻履綦。"
    },
    {
      "title": "和萧子范入元襄王第诗",
      "poem": "昔入睢阳苑。连步披风云。今游故台处。回望阒无人。皓壁留馀篆。蕙圃有馀芬。行人皆陨涕。何独孟尝君。"
    },
    {
      "title": "闺情诗",
      "poem": "月出宵将半。星流晓未央。空闺易成响。虚室自生光。娇羞悦人梦。犹言君在傍。"
    },
    {
      "title": "东阳还经严陵濑赠萧大夫诗",
      "poem": "子陵狥高尚。超然独长往。钓石宛如新。故态依可想。"
    },
    {
      "title": "游望诗",
      "poem": "晨登黄马坡。遥望白龙堆。风威尽撩折。路险车轮摧。"
    },
    {
      "title": "以服散枪赠殷钧别诗",
      "poem": "玉铉布交文。金丹焕仙骨。九沸翻成缓。七转良为切。执以代疏麻。长贻故人别。"
    },
    {
      "title": "诗",
      "poem": "桓桓信无敌。堂堂宁有前。九良易举。八荒安足吞。"
    },
    {
      "title": "诗",
      "poem": "灵图白玉检。宝册黄金题。会昌其符合。至德乃司契。缘严蔓芳杜。回崖掩绿蕙。嘉禾挺皋苏。奇香发迷迭。宝地恣凭陵。神乐忽侵窃。猛将穷舂击。勇夫贪搏噬。"
    },
    {
      "title": "诗",
      "poem": "烧山多诡怪。苍岭复迢遰。神芝曜七明。山蒲含九节。日軿若回驾。相待青云际。九沸翻成缓。七辅良为切。烟霞幸易亲。龟纽讵难税。"
    },
    {
      "title": "和刘尚书诗",
      "poem": "客馆动秋光。仙台起寒雾。"
    }
  ],
  "褚沄": [
    {
      "title": "咏柰诗",
      "poem": "成都贵素质。酒泉称白丽。红紫夺夏藻。芬芳掩春蕙。映日照新芳。丛林抽晚蒂。谁谓重三珠。终焉竞八桂。不让圜丘中。粲洁华庭际。"
    },
    {
      "title": "赋得蝉诗",
      "poem": "避雀芳枝里。飞空华殿曲。天寒响屡嘶。日暮声愈促。繁吟如欲尽。长韵还相续。饮露非表清。轻身易知足。"
    }
  ],
  "鲍至": [
    {
      "title": "山池应令诗",
      "poem": "望园光景暮。林观歇雰埃。荷疏不碍楫。石浅好萦苔。风光逐榜转。山望向桥开。树交楼影没。岸暗水光来。"
    },
    {
      "title": "奉和往虎窟山寺诗",
      "poem": "神心睠物序。访道绝尘嚣。林疏盖影出。风去管声遥。息徒依胜境。税驾上山椒。年还节已仲。野绿气方韶。短叶生乔树。疏花发早条。远峰带云没。流烟杂雨飘。复兹承乏者。颁名厕末僚。愿藉连河涧。庶影慧灯昭。一知衣内宝。衣惭兹地辽。"
    }
  ],
  "鲍几": [
    {
      "title": "伍子胥",
      "poem": "忠孝诚无报。感义本投身。日暮江波急。谁怜渔丈人。楚墓悲犹在。吴门恨未申。"
    },
    {
      "title": "释奠应诏为王曒作诗",
      "poem": "伊昔列圣。表训成均。德隆诏彻。义重师臣。礼有损益。道有相因。蝉联遐代。庵暧遗尘。三代异教。五运殊时。则天启圣。纽地开基。揖让丕显。熙载畴咨。综核名实。文德来思。水积涓流。山资累。礼实立身。学乃成器。师师阙里。济济洙泗。西玦献珍。南翚程贽。於铄上嗣。夙昭懋则。正位则离。迈心泉塞。兽门让齿。龙楼观德。。是资监国。尊师荐德。明祀告虔。幕人掌握。司几奉筵。堂灌玉瓒。庭奏朱弦。义高夏策。礼盛姬篇。大飨既周。德馨惟楙。殊方知礼。声教日富。陆离簪笏。徘徊舞袖。楚楚儒衣。莘莘国胄。曲成罔隔。容光无已。合符出守。通籍入仕。空列周行。恩非望始。徒怀十驾。终谢千里。"
    }
  ],
  "鲍泉": [
    {
      "title": "咏剪彩花诗",
      "poem": "花生剪刀里。从来讶逼真。风动虽难落。蜂飞欲向人。不知今日后。谁能逆作春。"
    },
    {
      "title": "奉和湘东王春日诗",
      "poem": "新莺始新归。新蝶复新飞。新花满新树。新月丽新辉。新光新气早。新望新盈抱。新水新绿浮。新禽新听好。新景自新还。新叶复新攀。新枝虽可结。新愁讵解颜。新思独氛氲。新知不可闻。新扇如新月。新盖学新云。新落连珠泪。新点石榴裙。"
    },
    {
      "title": "落日看还诗",
      "poem": "妖姬竞早春。上苑逐名辰。苔轻变水色。霞浓掩日轮。雕梦斜落景。画扇拂游尘。衣香遥已度。衫红远更新。谁家荡舟妾。何处织缣人。"
    },
    {
      "title": "南苑看游者诗",
      "poem": "洛阳小苑地。车马盛经过。缘沟驻行幰。傍柳转鸣珂。履高含响佩。袜轻半隐罗。浮云无处所。何用转横波。"
    },
    {
      "title": "江上望月诗",
      "poem": "客行钩始悬。此夜月将弦。川澄光自动。流驶影难圆。苍苍随远色。瀁々逐漪涟。无因转还泛。回首眷前贤。"
    },
    {
      "title": "秋日诗",
      "poem": "露色已成霜。梧楸欲半黄。燕去櫩恒静。莲寒池不香。夕乌飞向月。馀蚊聚逐光。旅情恒自苦。秋夜渐应长。"
    },
    {
      "title": "咏梅花诗",
      "poem": "可怜阶下梅。飘荡逐风回。度帘拂罗幌。萦窗落梳台。乍随纤手去。还因插鬓来。客心屡看此。愁眉敛讵开。"
    },
    {
      "title": "咏蔷薇诗",
      "poem": "经植宜春馆。霍靡上兰宫。片舒犹带紫。半卷未全红。叶疏难蔽日。花密易伤风。佳丽新妆罢。含笑折芳丛。"
    },
    {
      "title": "寒闺诗",
      "poem": "行人消息断。空闺静复寒。风急朝机燥。镜暗晚妆难。从来腰自小。衣带就中宽。"
    }
  ],
  "邵陵王萧纶": [
    {
      "title": "代秋胡妇闺怨诗",
      "poem": "荡子从游宦。思妾守房栊。尘镜朝朝掩。寒衾夜夜空。若非新有悦。何事久西东。知人相忆否。泪尽梦啼中。"
    },
    {
      "title": "车中见美人诗",
      "poem": "关情出眉眼。软媚着腰肢。语笑能娇媄。行步绝逶迤。空中自迷惑。渠傍会不知。悬念犹如此。得时应若为。"
    },
    {
      "title": "见姬人诗",
      "poem": "春来不复赊。入苑驻行车。比来妆点异。今世拨鬟斜。却扇承枝影。舒衫受落花。狂夫不妒妾。随意晚还家。"
    },
    {
      "title": "入茅山寻桓清远乃题壁诗",
      "poem": "荆门丘壑多。瓮牖风云入。自非栖遁情。谁堪霜露湿。"
    },
    {
      "title": "咏新月诗",
      "poem": "霜氛含月彩。霭霭下南楼。雾浓光若昼。云驶影疑流。"
    },
    {
      "title": "和湘东王后园回文诗",
      "poem": "烛华临静夜。香气入重帏。曲度闻歌远。繁弦觉舞迟。"
    },
    {
      "title": "戏湘东王诗",
      "poem": "湘东有一病。非哑复非聋。相思下只泪。望直有全功。"
    },
    {
      "title": "诗",
      "poem": "帷开见钗影。帘动闻钏声。"
    }
  ],
  "徐怦": [
    {
      "title": "夏日诗",
      "poem": "炎光歇中宇。清气入房栊。晚荷犹卷绿。疏莲久落红。"
    }
  ],
  "梁元帝萧绎": [
    {
      "title": "长歌行",
      "poem": "当垆擅旨酒。一卮堪十千。无劳蜀山铸。扶受采金钱。人生行乐尔。何处不留连。朝为洛生咏。夕作据梧眠。从兹忘物我。优游得自然。"
    },
    {
      "title": "芳树",
      "poem": "芬芳君子树。交柯御宿园。桂影含秋月。桃花染春源。落英逐风聚。轻香带蕊翻。丛枝临北阁。灌木隐南轩。交让良且重。成蹊何用言。"
    },
    {
      "title": "巫山高",
      "poem": "巫山高不穷。迥出荆门中。滩声下溅石。猿鸣上逐风。树杂山如画。林暗涧疑空。无因谢神女。一为出房栊。"
    },
    {
      "title": "陇头水",
      "poem": "衔悲别陇头。关路漫悠悠。故乡迷远近。征人分去留。沙飞晓成幕。海气旦如楼。欲识秦川处。陇水向东流。"
    },
    {
      "title": "折杨柳",
      "poem": "巫山巫峡长。垂柳复垂杨。同心且同折。故人怀故乡。山似莲花艳。流如明月光。寒夜猿声彻。游子泪沾裳。"
    },
    {
      "title": "关山月",
      "poem": "朝望清波道。夜上白登台。月中含桂树。流影自徘徊。寒沙逐风起。春花犯雪开。夜长无与晤。衣单谁为裁。"
    },
    {
      "title": "洛阳道",
      "poem": "洛阳开大道。城北达城西。青槐随幔拂。绿柳逐风低。玉珂鸣战怪。金爪斗场鸡。桑萎日行暮。多逢秦氏妻。"
    },
    {
      "title": "长安道",
      "poem": "西接长楸道。南望小平津。飞梦甍绮翼。轻轩影画轮。雕鞍承赭汗。槐路起红尘。燕姬杂赵女。淹留重上春。"
    },
    {
      "title": "紫骝马",
      "poem": "长安美少年。金络铁连钱。宛转青丝鞚。照耀珊瑚鞭。依槐复依柳。躞蹀复随前。方逐幽并去。西北共联翩。"
    },
    {
      "title": "骢马驱",
      "poem": "朔方寒气重。胡关饶苦雾。白雪昼凝山。黄云宿埋树。连翩行役子。终朝征马驱。试上金微山。还看玉关路。"
    },
    {
      "title": "刘生",
      "poem": "任侠有刘生。然诺重西京。扶风好惊坐。长安恒借名。榴花聊夜饮。竹叶解朝酲。结交李都尉。遨游佳丽城。"
    },
    {
      "title": "飞来双白鹤",
      "poem": "紫盖学仙成。能令吴市倾。逐舞随疏节。闻琴应别声。集田遥赴影。隔雾近相鸣。时从洛浦渡。飞向辽东城。"
    },
    {
      "title": "班婕妤",
      "poem": "婕妤初选入。含媚向罗帏。何言飞燕宠。青苔生玉墀。谁知向辇爱。遂作裂纨诗。以兹自伤苦。终无长信悲。"
    },
    {
      "title": "半路溪",
      "poem": "相逢半路溪。隔溪犹不度。望望判知是。翩翩识行步。摘赠兰泽芳。欲表同心句。先将动旧情。恐君疑妾妒。"
    },
    {
      "title": "采莲曲",
      "poem": "碧玉小家女。来嫁汝南王。莲花乱脸色。荷叶杂衣香。因持荐君子。愿袭芙蓉裳。"
    },
    {
      "title": "吴趋行",
      "poem": "水里生葱翅。池心恒欲飞。莲花逐床返。保时乘<舟归。"
    },
    {
      "title": "燕歌行",
      "poem": "燕赵佳人本自多。辽东少妇学春歌。黄龙戍北花如锦。玄菟城前月似蛾。如何此时别夫婿。金羁翠眊往交河。不闻入汉去燕营。怨妾愁心百恨生。漫漫悠悠天未晓。遥遥夜夜听寒更。自从异县同心别。偏恨同时成异节。横波满脸万行啼。翠眉暂敛千里结。并海连天合不开。那堪春日上春台。乍见远舟如落叶。复看遥舸似行杯。沙汀夜鹤啸羁雌。妾心无趣坐伤离。翻嗟汉使音尘断。空伤贱妾燕南垂。"
    },
    {
      "title": "乌栖曲四首",
      "poem": "也。沙棠作船桂为楫。夜渡江南采莲叶。复值西施新浣沙。共向江干眺月华。月华似璧星如佩。流影澄明玉堂内。邯郸九枝朝始成。金卮玉碗共君倾。交龙成锦斗凤纹。芙蓉为带石榴裙。日下城南两相望。月没参横掩罗帐。七彩隋珠九华玉。蛱蝶为歌明星曲。兰房椒阁夜方开。那知步步香风逐。"
    },
    {
      "title": "登堤望水诗",
      "poem": "驱马河堤上。非谓城隅游。怀山殊未已。徒然劳九愁。旅泊依村树。江槎拥戍楼。高岸翻成浦。曲港反通舟。枣野良知叹。瓠河今可俦。愿假宣尼道。泗水却横流。"
    },
    {
      "title": "赴荆州泊三江口诗",
      "poem": "涉江望行旅。金钲间彩斿。水际含天色。虹光入浪浮。柳条恒拂岸。花气尽薰舟。丛林多故社。单戍有危楼。叠鼓随朱鹭。长箫应紫骝。莲舟夹羽氅。画舸覆缇油。榜歌殊未息。於此泛安流。"
    },
    {
      "title": "藩难未静述怀诗",
      "poem": "玉节威云梦。金钲韵渚宫。霜戈临堑白。日羽映流红。单醪结猛将。芳饵引群雄。箭拥淇园竹。剑聚若溪铜。亟睹周王骏。多逢鲍氏骢。谋出河南贾。威寄陇西冯。溪云连阵合。却月半山空。楼前飘密柳。井上落疏桐。差营逢霔雨。立垒挂长虹。"
    },
    {
      "title": "和王僧辩从军诗",
      "poem": "宝剑饰龙渊。长虹画彩旃。山虚和铙管。水净写娄船。连鸡随火度。燧象带烽然。洞庭晚风急。潇湘夜月圆。荀令多文藻。临戎赋雅篇。"
    },
    {
      "title": "和刘尚书兼明堂斋宫诗",
      "poem": "质明摄上宰。诘旦乘轺轩。四圭邸苍玉。六变舞云门。香浮郁金酒。烟绕凤凰樽。貂冕交辉映。珩佩自相喧。微风飏清管。轻雨发陈根。新花临御陌。春色起天园。河间献乐语。斯道愧能论。"
    },
    {
      "title": "和刘尚书侍五明集诗",
      "poem": "帝德洽区宇。垂衣彰太平。黄唐惭懋实。子姒恧嘉声。治家陈五礼。功成奏六英。汲引留宸宸鉴。舟航动睿情。法王唯一法。无生信不生。因因从此见。果果自斯明。元良仰副后。含一震鸿名。龟藏逾启筮。鲁史冠春卿。日宫佳气满。月殿善风清。绮钱蔽西观。缇幔卷南荣。金门练朝鼓。玉壶休夜更。宫槐留晓合。城乌侵曙鸣。露光枝上宿。霞影水中轻。虚薄今何事。徒知恋法城。"
    },
    {
      "title": "和鲍常侍龙川馆诗",
      "poem": "珍台接闲馆。迢递山之劳。多解三真术。俱善四明方。玉题书仙篆。金榜烛神光。桂影侵檐进。藤枝绕槛长。苔衣随溜转。梅气入风香。"
    },
    {
      "title": "登颜园故阁诗",
      "poem": "高楼三五夜。流影入丹墀。先时留上客。夫婿美容姿。妆成理蝉鬓。笑罢敛蛾眉。衣香知步近。钏动觉行迟。如何舞馆乐。翻见歌梁悲。犹悬北窗幌。未卷南轩帷。寂寂空郊暮。非复少年时。"
    },
    {
      "title": "代旧姬有怨诗",
      "poem": "宁为万里隔。乍作死生离。那堪眼前见。故爱逐新移。未展春花落。遽被凉风吹。怨黛舒还敛。啼红拭复垂。谁能巧为赋。黄金妾不赀。"
    },
    {
      "title": "夕出通波阁下观妓诗",
      "poem": "蛾月渐成光。燕姬戏小堂。胡舞开春阁。铃盘出步廊。起龙调节奏。却凤点笙簧。树交临舞席。荷生夹妓航。竹密无分影。花疏有异香。举杯聊转笑。欢兹乐未央。"
    },
    {
      "title": "去丹阳尹荆州诗二首",
      "poem": "骖驾乘驷马。谒帝朝承明。分符莅闽越。终然惭励精。副君垂奖盻。仁慈穆且敦。终朝陪北阁。清夜侍西园。降贵深知已。宁思食椹恩。未尝辞昼室。谁忍去轘辕。"
    },
    {
      "title": "示吏民诗",
      "poem": "阙里尚捴谦。厉乡裁知足。咨余再分陕。少思宜寡欲。霞出浦流红。苔生岸泉绿。方知江汉士。变为邹鲁俗。"
    },
    {
      "title": "后临荆州诗",
      "poem": "拥旄去京县。褰帷辞未央。弱冠复王役。从容游岂张。不学胡威绢。宁挂裴潜床。所冀方留犊。行当息饮羊。戏蝶时飘粉。风花乍落香。高栏来蕙气。疏帘度晚光。绮钱临仄宇。阿阁绕长廊。"
    },
    {
      "title": "别荆州吏民",
      "poem": "玉节居分陕。金貂总上流。麾军时举扇。作赋且登楼。年光遍原隰。春色满汀洲。日华三翼舸。风转七星斿。向解青丝缆。将移丹桂舟。"
    },
    {
      "title": "宫殿名诗",
      "poem": "林间花欲燃。竹迳露初圆。斗鸡东道上。走马北场边。合欢依暝卷。葡萄向日鲜。旗亭觅张放。香车迎董贤。定隔天渊水。相思夜不眠。"
    },
    {
      "title": "县名诗",
      "poem": "长陵新市北。郑卫好容仪。先过上兰苑。还牵高柳枝。薄妆宜入镜。舒花堪照池。蒲洲涵水色。椒壁杂风吹。此时方夜饮。平台传羽卮。"
    },
    {
      "title": "姓名诗",
      "poem": "征人习水战。辛苦配戈船。夜城随偃月。朝军逐避年。龙吟澈水渡。虹光入夜圆。涛来如阵起。星上似烽然。经时事南越。还复讨朝鲜。"
    },
    {
      "title": "将军名诗",
      "poem": "虎旅皆成阵。龙骑尽能甫。鸣鞭俱破虏。决胜往长榆。细柳浮轻暗。大树绕栖乌。楼船写退鹢。樯鸟狎飞凫。度河还自许。偏与功名俱。"
    },
    {
      "title": "屋名诗",
      "poem": "梁园气色和。斗酒共相过。玉柱调新曲。画扇掩馀歌。深潭影菱菜。绝壁挂轻萝。木莲恨花晚。蔷薇嫌刺多。含情戏芳节。徐步待金波。"
    },
    {
      "title": "车名诗",
      "poem": "长墟带江转。连甍映日分。佳人坐椒屋。接膝对兰薰。绕砌萦流水。边梁图画云。锦色悬殊众。衣香遥出群。日暮轻帷下。黄金妾赠君。"
    },
    {
      "title": "船名诗",
      "poem": "天际浮云飞。三翼自相追。池模白鹄舞。檐知青雀归。华渊通转堑。伏槛跨相矶。松涧流星影。桂窗斜月晖。思君此无极。高楼泪染衣。"
    },
    {
      "title": "歌曲名诗",
      "poem": "啼乌怨别偶。曙鸟忆离家。石阙题书字。金灯飘落花。东方晓星没。西山晚日斜。縠衫回广袖。团扇掩轻纱。暂借青骢马。来送黄牛车。"
    },
    {
      "title": "药名诗",
      "poem": "戍客恒山下。常思衣锦归。况看春草歇。还邮雁南飞。烛凝花影。重台闭绮扉。风吹竹叶袖。网缀流黄机。讵信金城里。繁露晓沾衣。"
    },
    {
      "title": "针穴名诗",
      "poem": "金推五百里。日晚唱归来。车转承光殿。步上通天台。钗临曲池影。扇拂玉堂梅。先取中庭入。罢逐步廊回。下关那早闭。入迎已复开。"
    },
    {
      "title": "龟兆名诗",
      "poem": "土膏春气生。倡女协春情。鱼游连北水。鹄作辽东鸣。折梅还插鬓。荡柱更移声。银烛含含朱火。金炉对宝笙。百枝凝夕焰。却月隐高城。"
    },
    {
      "title": "兽名诗",
      "poem": "豹韬求秘术。虎略选良臣。水涉黄牛浦。山过白马津。摧锋上狐塞。画像入麒麟。果下新花落。桃枝芳树春。王孙及公子。熊席复横陈。"
    },
    {
      "title": "鸟名诗",
      "poem": "方舟去鳷鹊。鹄引欲相要。晨凫移去舸。飞燕动归桡。鸡人怜夜刻。凤女念吹箫。雀钗照轻幌。翠的绕纤腰。复闻朱鹭曲。钲管杂回潮。"
    },
    {
      "title": "树名诗",
      "poem": "赵李竞追随。轻衫露弱枝。杏梁始东照。枯火未西驰。香因玉钏动。佩逐金衣移。柳叶生眉上。珠珰摇鬓垂。逢君桂枝马。车下觅新知。"
    },
    {
      "title": "草名诗",
      "poem": "胡王迎娉主。涂经蒯北游。金钱买含笑。银缸影梳头。初控游龙马。仍移卷柏舟。中江离思切。蓬鬓不堪秋。况度菖蒲海。落月似悬钩。"
    },
    {
      "title": "相名诗",
      "poem": "仙人卖玉杖。乘鹿去山林。浮杯度池曲。摩镜往河阴。井内书铜板。灶里化黄金。妻摇五明扇。妾弄一弦琴。暂游忽千里。中天那可寻。"
    },
    {
      "title": "望江中月影诗",
      "poem": "澄江涵皓月。水影若浮天。风来如可泛。流急不成圆。秦钩断复接。和璧碎还联。裂纨依岸草。斜桂逐行船。即此春江上。无俟百枝然。"
    },
    {
      "title": "咏雾诗",
      "poem": "晓雾晦阶前。垂珠带叶边。五里浮长隰。三晨暗远天。傍通似佳气。却望若飞烟。疏帘还复密。断栋更疑连。还思逢乐广。能令云雾褰。"
    },
    {
      "title": "春日诗",
      "poem": "春还春节美。春日春风过。春心日月异。春情处处多。处处春芳动。日日春禽变。春意春已繁。春人春不见。不见怀春人。徒望春光新。春愁春自结。春结讵能申。欲道春园趣。复忆春时人。春人竟何在。空爽上春期。独念春花落。还以惜春时。"
    },
    {
      "title": "纳凉诗",
      "poem": "高舂斜日下。佳气满櫩楹。池红早花落。水绿晚苔生。星稀月稍上。云开河尚横。白鸟翻帷暗。丹萤入帐明。珠綦趋北阁。玳席徙南荣。金铺掩夕扇。玉壶传夜声。"
    },
    {
      "title": "赋得涉江采芙蓉诗",
      "poem": "江风当夏清。桂楫逐流萦。初疑京兆剑。复似汉冠名。荷香带风远。莲影向根生。叶卷珠难溜。花舒红易倾。日暮凫舟满。归来度锦城。"
    },
    {
      "title": "赋得兰泽多芳草诗",
      "poem": "春兰本无绝。春泽最葳蕤。燕姬得梦罢。尚书奏事归。临池影入浪。从风香拂衣。当门已分馥。入室更芳菲。兰生不择迳。十步岂难稀。"
    },
    {
      "title": "咏石榴诗",
      "poem": "涂林未应发。春暮转相催。然灯疑夜火。连珠胜早梅。西域移根至。南方酿酒来。叶翠如新剪。花红似故裁。还忆河阳县。映水珊瑚开。"
    },
    {
      "title": "看摘蔷薇诗",
      "poem": "倡女倦春闺。迎风戏玉除。近丛看影密。隔树望钗疏。横枝斜绾袖。嫩叶下牵裾。墙高攀不及。花新摘未舒。莫疑插鬓少。分人犹有馀。"
    },
    {
      "title": "赋得竹诗",
      "poem": "嶰谷管新抽。淇园节复修。作龙还葛水。为马向并州。柯亭临绝涧。桃枝夹细流。冠学芙蓉势。花堪威凤游。邛王若有献。张骞应拜侯。"
    },
    {
      "title": "咏池中烛影诗",
      "poem": "鱼灯且灭烬。鹤焰暂停辉。自有衔龙烛。青光入朱扉。映水疑三烛。翻池类九微。入林如磷影。度渚若萤飞。河低扇月落。雾上珠星稀。章华终宴所。飞盖且相追。"
    },
    {
      "title": "咏晚栖乌诗",
      "poem": "日暮连翩翼。俱向上林栖。风多前归驶。云暗后群迷。路远声难彻。飞斜行未齐。应从故乡返。几过入兰闺。借问倡楼妾。何如荡子妻。"
    },
    {
      "title": "长安路诗",
      "poem": "前登灞陵岸。还瞻渭水流。城形类南斗。桥势似牵牛。飞轩与良驷。宝剑杂轻裘。经过狭斜里。日暮且淹留。"
    },
    {
      "title": "怀旧诗",
      "poem": "弘都多雅度。信乃含宾实。鸿渐殊入昇。上才淹下秩。"
    },
    {
      "title": "登江州百花亭怀荆楚诗",
      "poem": "极目才千里。何由望楚津。落花洒行路。垂杨拂砌尘。柳絮飘晴雪。荷珠漾水银。试酌新春酒。遥劝阳台人。"
    },
    {
      "title": "自江州还入石头诗",
      "poem": "鼓枻浮大川。遥睇雒城观。雒城何郁郁。杳与云霄半。前望青龙门。斜晖白鹤馆。槐垂御沟道。柳缀金堤岸。迅鸟晨风趋。轻舆流水散。高唱梁尘下。湘瑟翔禽乱。我思江海游。曾与朝市玩。忽寄灵台宿。空轸及关叹。仲子入南楚。伯鸾出东汉。何能栖林枝。取毙王孙弹。"
    },
    {
      "title": "泛芜湖诗",
      "poem": "桂潭连菊岸。桃李暎成蹊。石文加濯锦。云飞似散圭。桡度菱根反。船去荇枝低。颿随迎雨燕。鼓逐伺潮鸡。"
    },
    {
      "title": "早发龙巢诗",
      "poem": "征人喜放溜。晓发晨阳隈。初言前浦合。定觉近洲开。不疑行舫动。唯看远树来。还瞻起涨岸。稍隐阳云台。"
    },
    {
      "title": "夜宿",
      "poem": "柏斋诗烛暗行人静。帘开云影入。风细雨声迟。夜短更筹急。能下班姬泪。复使倡楼泣。况此客游人。中宵空伫立。"
    },
    {
      "title": "落日射罴诗",
      "poem": "促宴引枚邹。中园观兽侯。日度阴广。风横旗影浮。移竿标入箭。叠鼓送争筹。附枝时可息。言从清夜游。"
    },
    {
      "title": "后园看骑马诗",
      "poem": "良马出兰池。连翩驱桂枝。鸣珂随跼驶。轻尘逐影移。香来知骤近。汗敛觉风吹。遥望黄金络。悬识幽并儿。"
    },
    {
      "title": "和刘上黄春日诗",
      "poem": "新莺隐叶啭。新燕向窗飞。柳絮时衣酒。梅花乍入衣。玉珂逐风度。金鞍映日晖。无令春色晚。独望行人归。"
    },
    {
      "title": "戏作艳诗",
      "poem": "入堂值小妇。出门逢故夫。含辞未及吐。绞袖且踟蹰。摇兹扇似月。掩此泪如珠。今怀固无已。故情今有馀。"
    },
    {
      "title": "和林下作妓应令诗",
      "poem": "日斜下北阁。高宴出南荣。歌清随涧响。舞影向池生。轻花乱粉色。风筱杂弦声。独念阳台下。愿待洛川笙。"
    },
    {
      "title": "闺怨诗",
      "poem": "荡子从游宦。思妾守房栊。尘镜朝朝掩。寒衾夜夜空。若非新有悦。何事久西东。知人相忆否。泪尽梦啼中。"
    },
    {
      "title": "祀伍相庙诗",
      "poem": "石城宁足拒。金阵讵能追。楚关开六塞。吴兵入九围。山水犹萦带。城池失是非。空馀寿宫在。日暮舞灵衣。咏风诗《诗纪》云。英华作沈约。今从艺文、《初学记》作元帝。此下四首并似应令之作。楼上试朝妆。风花下砌傍。入镜先飘粉。翻衫好染香。度舞飞长袖。传歌共绕梁。欲因吹少女。还持拂大王。"
    },
    {
      "title": "咏雾诗",
      "poem": "三晨生远雾。五里暗城闉。从风疑细雨。映日似游尘。乍若飞烟散。时如佳气新。不妨鸣树鸟。时蔽摘花人。"
    },
    {
      "title": "赋得蒲生我池中诗",
      "poem": "池中种蒲叶。叶影荫池滨。未好中宫荐。行堪隐士轮。为书聊可截。匹柳复宜春。瑞叶生苻苑。镂碧献周人。"
    },
    {
      "title": "咏阳云楼檐柳诗",
      "poem": "杨柳非花树。依楼自觉春。枝边通粉色。叶里映红巾。带日交帘影。因吹扫席尘。拂檐应有意。偏宜桃李人。"
    },
    {
      "title": "五言诗",
      "poem": "寒浞犹稽命。新都久未平。留滞淹三楚。巑岏保一城。终当抚期运。伐罪吊苍生。"
    },
    {
      "title": "晚景游后园诗",
      "poem": "高轩聊骋望。焕景入川梁。波横山渡影。雨罢叶生光。日移花色异。风散水纹长。"
    },
    {
      "title": "游后园诗",
      "poem": "暮春多淑气。斜景落高舂。日照池光浅。云归山望浓。入林迷曲径。渡渚隔危峰。"
    },
    {
      "title": "古意诗",
      "poem": "妾在成都县。愿作高唐云。樽中石榴酒。机上葡萄纹。停梭还敛色。何时劝使君。"
    },
    {
      "title": "咏秋夜诗",
      "poem": "秋夜九重空。荡子怨房栊。灯光入绮帷。帘影进屏风。金徽调玉轸。兹夕抚离鸿。"
    },
    {
      "title": "寒闺诗",
      "poem": "乌鹊夜南飞。良人行未归。池水浮明月。寒风送捣衣。愿织回文锦。因君寄武威。"
    },
    {
      "title": "和弹筝人诗二首",
      "poem": "横筝在故帷。忽忆上弦时。旧柱未移处。银带手经持。悔道啼将别。教成今日悲。琼柱动金丝。秦声发赵曲。流徵含阳春。美手过如玉。"
    },
    {
      "title": "出江陵县还诗二首",
      "poem": "游鱼迎浪上。雊雉向林飞。远村云里出。遥船天际归。朝出屠羊县。夕返仲宣楼。水满还侵岸。沙尽稍开流。"
    },
    {
      "title": "咏歌诗",
      "poem": "汗轻红粉湿。坐久翠眉愁。传声入钟磬。馀转杂箜篌。"
    },
    {
      "title": "赠到溉到洽诗",
      "poem": "魏世重双丁。晋朝称二陆。何如今两到。复似凌寒竹。"
    },
    {
      "title": "遗武陵王诗",
      "poem": "回首望荆门。惊浪且雷奔。四鸟嗟长别。三声悲夜猿。"
    },
    {
      "title": "狱中连句",
      "poem": "水长二江急。云生三峡昏。愿赦淮南罪。思报阜陵恩。"
    },
    {
      "title": "别荆州吏民诗二首",
      "poem": "寄言谢桀黠。无乃气干云。安知霸陵下。复有李将军。莫言不汉远。烟霞隔数千。何必黄丞相。重应临颍川。"
    },
    {
      "title": "咏细雨诗",
      "poem": "风轻不动叶。雨细未沾衣。入楼如雾上。拂马似尘飞。"
    },
    {
      "title": "望春诗",
      "poem": "叶浓知柳密。花尽觉梅疏。兰生未可握。蒲小不堪书。"
    },
    {
      "title": "绿柳诗",
      "poem": "长条垂拂地。轻花上逐风。露沾疑染绿。叶小未障空。"
    },
    {
      "title": "咏梅诗",
      "poem": "梅含今春树。还临先日池。人怀前岁忆。花发故年枝。"
    },
    {
      "title": "宜男草诗",
      "poem": "可爱宜男草。垂采映倡家。何时如此叶。结实复含花。"
    },
    {
      "title": "细草诗",
      "poem": "依阶疑绿藓。傍渚若青苔。漫生虽欲遍。人迹会应开。"
    },
    {
      "title": "赋得春荻诗",
      "poem": "翠菼玉池前。遥暎江南莲。非秋无有眊。未烧不生烟。"
    },
    {
      "title": "咏萤火诗",
      "poem": "着人疑不热。集草讶无烟。到来灯下暗。翻往雨中然。"
    },
    {
      "title": "离合诗",
      "poem": "泬寥云初净。水木备春光。龛定方无远。合浦不难航。后园作回文诗斜峰绕径曲。耸石带山连。花馀拂戏鸟。树密隐鸣蝉。"
    },
    {
      "title": "赋得登山马诗",
      "poem": "登山马迳小。迳小马才通。汗赭疑沾勒。衣香不逐风。何殊陇头望。遥识祁连东。"
    },
    {
      "title": "古意咏烛诗",
      "poem": "花中烛。焰焰动帘风。不见来人影。回光持向空。"
    },
    {
      "title": "春别应令诗四首",
      "poem": "昆明夜月光如练。上林朝花色如霰。花朝月夜动春心。谁忍相思不相见。试看机上交龙锦。还瞻庭里合欢枝。映日通风影珠幔。飘花拂叶度金池。不闻离人当重合。惟悲合罢会成离。门前杨柳乱如丝。直置佳人不自持。适言新作作纨诗。谁悟今成织素辞。日暮徙倚渭桥西。正见凉月与云齐。若使月光无近远。应昭离人今夜。啼。"
    },
    {
      "title": "别诗二首",
      "poem": "别罢花枝不共攀。别后书信不相关。欲觅行人寄消息。衣常潮水暝应还。三月桃花含面脂。五月新油好煎泽。莫复临地不寄人。谩道江中无估客。"
    },
    {
      "title": "送西归内人诗",
      "poem": "秋气苍茫结孟津。复送巫山荐枕神。昔时慊慊愁应去。今日劳劳长别人。"
    },
    {
      "title": "宴清言殿作柏梁体诗",
      "poem": "玉衡七政转璇玑。升降端揆而才非。澄镜朱紫难追。"
    },
    {
      "title": "秋辞",
      "poem": "秋风起兮寒雁归。寒蝉鸣兮秋草腓。萍青兮水澈。叶落兮林稀。翠为盖兮玳为席。兰为室兮金作扉。水周兮曲堂。花交兮洞房。树参差兮稍密。紫荷纷披兮疏且黄。双飞兮翡翠。并泳兮鸳鸯。神女云兮初度雨。班妾扇兮始藏光。且淹留日云暮。对华烛兮欢未央。"
    },
    {
      "title": "风人辞",
      "poem": "城头网张雀。楼罗会人著。"
    },
    {
      "title": "春敕为诗",
      "poem": "池平生已合。林花发稍稠。风入花枝动。日照水光浮。"
    },
    {
      "title": "幽逼诗四首",
      "poem": "南风且绝唱。西陵最可悲。今日还蒿里。终非封禅时。人生逢百六。天道异贞恒。何言异蝼蚁。一旦损鲲鹏。松风侵晓哀。霜雰当夜来。寂寥千载后。谁畏轩辕台。夜长无岁月。安知秋与春。原陵五树杏。空得动耕人。"
    }
  ],
  "临贺王萧正德": [
    {
      "title": "咏竹火笼诗",
      "poem": "桢干屈曲尽。兰麝氛氲消。欲知怀炭日。正是履霜朝。"
    }
  ],
  "刘孝胜": [
    {
      "title": "妾薄命",
      "poem": "冯姜朝汲远。徐吾夜火穷。旧井长逢幕。邻灯欲未通。五逐无来娉。三娶尽凶终。离灾阳禄观。就废昭台宫。乘屯迹虽淑。应戚理恒同。复传苏国妇。故爱在房栊。愁眉歇巧黛。啼妆落艳红。织书凌窦锦。敏诵轶繁弓。离剑行当合。春床勿怨空。"
    },
    {
      "title": "升天行",
      "poem": "尧攀已徒说。汤扪亦妄陈。欲访青云侣。正遇丹丘人。少翁俱仕汉。韩终苦入秦。汾阴观化鼎。瀛洲宴羽人。广成参日月。方朔问星辰。惊祠伐楚树。射药战江神。阊阖皆曾倚。太一岂难亲。赵简犹闻乐。周储固上宾。秦皇多忌害。元朔少宽仁。终无良有以。非关德不邻。"
    },
    {
      "title": "武溪深行",
      "poem": "武溪深不测。水安舟复轻。暂侣庄生钓。还滞鄂君行。棹歌争后发。噪鼓逐前征。秦上山川险。黔中木石并。林壑秋籁急。猿哀夜月明。澄源本千仞。回峰忽万萦。昭潭让无底。太华推削成。日落野通气。目极怅馀情。下流曾不浊。长迈寂无声。羞学沧浪水。濯足复濯缨。"
    },
    {
      "title": "冬日家园别阳羡始兴诗",
      "poem": "四鸟怨离群。三荆悦同处。如今腰艾绶。东南各殊举。且欣棠棣集。弥惜光阴遽。黠吏本须裁。豪民亦难御。愿勖千金水。思闻五湖誉。"
    },
    {
      "title": "咏益智诗",
      "poem": "挺工铜岭上。擢颖石门端。连丛去本叶。杂和委雕盘。宁推不迷草。讵减聪明丸。傥逢公子宴。方厌永夜欢。"
    }
  ],
  "刘孝先": [
    {
      "title": "和兄孝绰夜不得眠诗",
      "poem": "夜愁眠不安。起望台南端。叶惨风声异。楼空月色寒。笙冷调簧数。弦脆上琴难。百年行讵几。万虑坐相攒。谁家有明镜。暂借照心看。"
    },
    {
      "title": "草堂寺寻无名法师诗",
      "poem": "飞镜点青天。横照满楼前。深林生夜冷。复阁上宵烟。叶动花中露。湍鸣暗里泉。竹风声若雨。山虫听似蝉。摘果仍荷藉。酌水用花传。一卮聊自饮。万事且萧然。"
    },
    {
      "title": "和亡名法师秋夜草堂寺禅房月下诗",
      "poem": "幽人住山北。月上照山东。洞户临松径。虚窗隐竹丛。出林避炎影。步迳逐凉风。平云断高岫。长河隔净空。数萤流暗草。一鸟宿疏桐。兴逸烟霄上。神闲宇宙中。还思城阙下。何异处樊笼。"
    },
    {
      "title": "咏竹诗",
      "poem": "竹生荒野外。梢云耸百寻。无人赏高节。徒自抱贞心。耻染湘妃泪。羞入上宫琴。谁能制长笛。当为吐龙吟。"
    },
    {
      "title": "春宵诗",
      "poem": "夜楼明月弦。露下百花鲜。情多意不设。啼罢未归眠。敦煌定若远。一信动经年。"
    },
    {
      "title": "冬晓诗",
      "poem": "晨霞影翠帷。思妇织霜丝。经寒牵杼涩。钏冷调梭迟。乍废倡楼粉。贪赴远人期。"
    }
  ],
  "徐君茜": [
    {
      "title": "初春携内人行戏诗",
      "poem": "梳饰多今世。衣著一时新。草短犹通屣。梅香渐着人。树斜牵锦帔。风横入红纶。满酌兰英酒。对此得娱神。"
    },
    {
      "title": "共内人夜坐守岁诗",
      "poem": "欢多情未极。赏至莫停杯。酒中喜桃子。粽里觅杨梅。帘开风入帐。烛尽炭成灰。勿疑鬓钗重。为待晓光催。"
    },
    {
      "title": "别义阳郡二首",
      "poem": "翔凤楼。遥望与云浮。歌声临树出。舞影入江流。叶落看村近。天高应向秋。饰面亭。妆成更点星。颊上红疑浅。眉心黛不青。故留残粉絮。挂看箔帘钉。"
    }
  ],
  "徐防": [
    {
      "title": "长安有狭邪行",
      "poem": "长安有勾曲。勾勾不通驿。涂逢二绮衣。夹路访君室。君室近霸城。易识复知名。大息登金马。中息谒承明。小息偏爱幸。走马曳长缨。三息俱入门。车服尽雕轻。三息俱上堂。嘉宾四座盈。三息俱入户。室内有光荣。大妇缣始呈。中妇绣初营。小妇多资媚。红纱映削成。上客且安坐。胡床妾自擎。"
    },
    {
      "title": "赋得观涛诗",
      "poem": "云容杂浪起。楚水漫吴流。渐看遥树没。稍见远天浮。渔人迷旧浦。海鸟失前洲。不测沧溟旷。轻鳞幸自游。"
    },
    {
      "title": "赋得蝶依草应令诗",
      "poem": "秋园花落尽。芳菊数来归。那知不梦作。眠觉也恒飞。徐朏"
    },
    {
      "title": "夏诗",
      "poem": "夏景厌房栊。促席玩花丛。荷阴斜合翠。莲影对分红。此时避炎热。清樽独未空。"
    }
  ],
  "王泰": [
    {
      "title": "赋得巫山高诗",
      "poem": "迢递巫山竦。远天新霁时。树交凉去远。草合影开迟。谷深流响咽。峡近猿声悲。只言云雨状。自有神仙期。"
    },
    {
      "title": "上黄侯萧晔",
      "poem": "〈晔。始兴王憺之子。初封安陆侯。官至晋陵太守。〉"
    },
    {
      "title": "奉和太子秋晚诗",
      "poem": "副君乘暇景。临秋坐北宫。杏梁照初月。莲池引夕风。清晖洞藻井。流香入绮栊。鹊声时徙树。萤光乍灭空。凉氛散簟席。露色变林丛。"
    }
  ],
  "荀济": [
    {
      "title": "赠阴梁州诗",
      "poem": "副尉西域返。伏波南海还。坎壈多构难。郁怏少腾迁。孰云功未立。宁是契不全。直为逢迎寡。良由听受偏。若人本高绝。芬馥迈兰荃。驱车趋折坂。匡坐酌贪泉。洗帻岂虚唱。席皮良信然。群醉嫉孤醒。众媸恐独妍。龙旗翻委郁。鹢轴更回邅。鹍势终横海。鹏力会冲天。昔余遇知已。一面深千祀。纡人重结袜。辱德逾过市。诗酒悦风云。琴歌赏桃李。淹留汉水曲。契阔渝川涘。结绶惟贡公。推名实鲍子。徒然怀伏剑。终无报国士。高怀不可忘。剑意何能已。已作金兰契。何言云雨别。咄嗟改容鬓。俄顷弥年岁。海曲穷地表。江源渺天际。云泥已殊路。暄凉讵同节。柳絮亟如丝。梅花屡成雪。月落桂阴远。风起萱条结。鹤舞想低昂。鹍弦梦清切。闻君戍灵关。瓜时犹未还。数泛明月沼。频游向日湾。金碧应仿佛。轮镜几登攀。复承西归后。将兵出湖口。经过道路长。往来日月久。玉体何容歇。金浆故应有。阳台可燕私。章华堪置酒。既弹赵人瑟。复击秦人缶。缶瑟多奇调。秦赵饶姝妙。得意在双眸。倾城犹一笑。伯喈恩实早。十杜夭终少。殁等盛姬伤。存同魏车照。君子笃久要。宿昔盛宾僚。依依集鳞羽。眷着共枝条。一朝限歧路。万里异波潮。容仪虽眇眇。梦想尚昭昭。新人不相识。故人讵相忆。杳杳间山川。迢迢阻音息。各附青云远。讵假排虚力。风月接欢宴。酒醴承颜色。安知慕俦者。潺潺涕沾轼。仆本不平人。悲愁眉亦嚬。年来空自老。岁去不知春。未能全体命。於中欲问津。五噫如适越。十上似游秦。肌肤积霜露。旅力倦风尘。乌裘日日故。白发朝朝新。人生感意气。相知无富贵。怀赵实廉颇。思燕唯乐毅。大选咆咻士。广募嫖姚慰。映月比刀环。瞻星看剑气。郢路一迢远。长楸几歔欷。渤澥水尚宽。崦嵫日犹未。丈夫志四海。儿女多辞费。待余济浊河。从君宿清渭。"
    }
  ],
  "江禄": [
    {
      "title": "津渚败船诗",
      "poem": "可爱木兰资。可怜丹桂质。逐浪徒言是。乘风还自失。草蔓长理。沙巨舷难出。陆沈成许去。无复乘流日。"
    }
  ],
  "孔焘": [
    {
      "title": "往虎窟山寺诗",
      "poem": "圣情想区外。脂驾出西南。前驱闻凤管。后乘跃龙骖。爰游非逸豫。幽谷有灵龛。兼觌息心者。宴坐临清潭。禅食宁须稼。云衣不待蚕。苹荇缘涧壑。萝葛蔓松楠。莺林响初转。春畦药欲含。惑心随教遣。法味与恩覃。庶凭八解力。永灭六尘贪。"
    },
    {
      "title": "老诗",
      "poem": "盛年歌吹日。顾步惜容仪。一朝衰朽至。星星白发垂。"
    }
  ],
  "孔翁归": [
    {
      "title": "奉和湘东王教班婕妤诗",
      "poem": "长门与长信。日暮九重空。雷声听隐隐。车响绝珑珑。恩光随妙舞。团扇逐秋风。铅华谁不慕。人意自难终。"
    }
  ],
  "何子朗": [
    {
      "title": "学谢体诗",
      "poem": "桂台清露拂。铜陛落花沾。美人红妆罢。攀钩卷细帘。思君暂促柱。玉指何纤纤。未应为此别。无故坐相嫌。"
    },
    {
      "title": "和虞记室骞古意诗",
      "poem": "美人弄白日。灼灼当春牖。清镜对蛾眉。新花弄玉手。燕下拾地泥。风来吹细柳。君子何时归。与我酌樽酒。"
    },
    {
      "title": "和缪郎视月诗",
      "poem": "清夜未云疲。珠帘聊可发。泠泠玉潭水。映见蛾眉月。靡靡露方垂。晖晖光稍没。佳人复千里。馀影徒挥忽。"
    }
  ],
  "沈旋": [
    {
      "title": "咏萤火诗",
      "poem": "火中变腐草。明灭靡恒调。雨坠弗亏光。阳昇反夺照。泊树类奔星。集草疑馀燎。望之如可灼。揽之徒有燿。"
    }
  ],
  "沈趍": [
    {
      "title": "赋得雾诗",
      "poem": "窈郁蔽园林。依霏被轩牖。睇有始疑空。瞻空复如有。游蛇隐遥汉。文豹栖南阜。既殊三五辉。远望徒延首。"
    },
    {
      "title": "咏雀诗",
      "poem": "肌薄少滋腴。色浅非丹翠。不惧越王羞。宁怀秦后珥。傍檐葺寒草。循场啄馀穗。且欣大厦成。焉须鸿鹄志。"
    }
  ],
  "费昶": [
    {
      "title": "巫山高",
      "poem": "巫山光欲晚。阳台色依依。彼美严之曲。宁知心是非。朝云触石起。暮雨润罗衣。愿解千金佩。请逐大王归。"
    },
    {
      "title": "芳树",
      "poem": "幸被夕风吹。屡得朝光照。枝低疑欲舞。花开似含笑。长夜路悠悠。所思不可召。行人早旋返。贱妾犹年少。"
    },
    {
      "title": "有所思",
      "poem": "上林乌欲栖。长门日行暮。所思郁不见。空想丹墀步。帘动意君来。雷声似车度。北方佳丽子。窈窕能回顾。夫君自迷惑。非为妾心妒。"
    },
    {
      "title": "长门怨",
      "poem": "向夕千愁起。自悔何嗟及。愁思且归床。罗襦方掩泣。绛树摇风软。黄鸟弄声急。金屋贮娇时。不言君不入。"
    },
    {
      "title": "采菱曲",
      "poem": "妾家五湖口。采菱五湖侧。玉面不关妆。双眉本翠色。日斜天欲暮。风生浪未息。宛在水中央。空作两相忆。"
    },
    {
      "title": "思公子",
      "poem": "公子才气饶。凌云自飘飘。东出斗鸡道。西登饮马桥。夕冥银为烛。朝燔桂作焦。虞卿亦何命。穷极苦无聊。"
    },
    {
      "title": "发白马",
      "poem": "家本楼烦俗。召募羽林儿。怖羌角戏。习战昆明池。弓韬不复挽。剑衣恒露铍。一辞豹尾内。长别属车垂。白马今虽发。黄河未结澌。寄言闺中妇。逢春心勿移。"
    },
    {
      "title": "行路难二首",
      "poem": "君不见长安客舍门。倡家少女名桃根。贫穷夜纺无灯烛。何言一朝奉至尊。至尊离宫百馀处。千门万户不知曙。惟闻哑哑城上乌。玉阑金井牵辘轳。丹梁翠柱飞流苏。香薪桂火炊雕胡。当年翻覆无常定。薄命为女何必粗。君不见人生百年如流电。心中坎壈君不见。我昔初入椒房时。讵减班姬与飞燕。朝逾金梯上凤楼。暮下琼钩息鸾殿。柏梁昼夜香。锦帐自飘飏。笙歌枣下曲。琵琶陌上桑。过蒙恩所赐。馀光曲沾被。既逢阴后不自专。复值程姬有所避。黄河千年始一清。微躯再逢永无议。蛾眉偃月徒自妍。傅粉施朱欲谁为。不如天渊水中鸟。双去双飞长比翅。"
    },
    {
      "title": "赠徐郎诗",
      "poem": "汉水如鸡。昆山抵鹊。维皇多士。譬兹珠璞。皎皎名驹。昂昂野鸖。思发泉涌。纸飞云落。射策除郎。明经拜爵。家盈鞶帨。人有丹雘。车载斗量。束之高阁。并海之斥。奕叶才雄。北邻稷下。南接淹中。礼无变俗。乐有正风。舆人善诵。君子固穷。坐腰青紫。俯拾三公。曰子大夫。有声有度。山东只立。关西独步。奋翮高云。扬镳远路。王侯十辟。英杰三顾。貌若断山。心如武库。昔闻旧矣。寤寐咏歌。我刺未书。君骖肯过。爱而不见。独抱萦波。晨瞻洛汭。夕望江沱。方年已叔。乃遇萧何。何用好仁。从游则变。何用祛鄙。万顷斯见。子亦绝伦。争驱前彦。斧藻其德。雕龙其绚。殷勤胶漆。留连琴酒。居徒壁立。妪亦粗丑。纺绩江南。躬耕谷口。庭中三径。门前五柳。子若弹冠。余当结绶。"
    },
    {
      "title": "华光省中夜闻城外捣衣诗",
      "poem": "阊阖下重关。丹墀吐明月。秋气城中冷。秋砧城外发。浮声绕雀台。飘响度龙阙。宛转何藏摧。当从上路来。藏摧意未已。定自乘轩里。乘轩尽世家。佳丽似朝霞。圆珰耳上照。方绣领间斜。衣薰百和屑。鬓插九枝花。昨暮庭槐落。今朝罗绮薄。拂席卷鸳鸯。开幔舒龟鹤。金波正容与。玉步依砧杵。红袖往还萦。素腕参差举。徒闻不得见。独夜空愁伫。独夜何穷极。怀之在心恻。阶垂玉衡露。庭舞相风翼。沥滴流星辉。灿烂长河色。三冬诚足用。五日无粮食。扬云已寂寥。今君复弦直。"
    },
    {
      "title": "和萧记室春旦有所思诗",
      "poem": "芳树发春辉。蔡子望青衣。水逐桃花去。春随杨柳归。杨柳何时归。袅袅复依依。已荫章台陌。复扫长门扉。独知离心者。坐惜春光违。洛阳远如日。何由见宓妃。"
    },
    {
      "title": "春郊见美人诗",
      "poem": "芳郊拾翠人。回袖卷芳春。金辉起步摇。红采发吹纶。阳阳盖顶日。飘飘马足尘。薄暮高楼下。当知妾姓秦。"
    },
    {
      "title": "咏照镜诗",
      "poem": "晨晖照杏梁。飞燕起朝妆。留心散广黛。轻手约黄。正钗时念影。拂絮且怜香。方嫌翠色故。乍道玉无光。城中皆半额。非妾画眉长。"
    },
    {
      "title": "阳春发和气",
      "poem": "日静班姬门。风轻董贤馆。卷耳缘阶出。反舌登墙唤。蚕女桂枝钩。游童苏合弹。拂袖当留客。相逢莫相难。"
    },
    {
      "title": "秋夜凉风起",
      "poem": "佳人在河内。征夫镇马邑。零露一朝团。中夜两垂泣。气爽床长冷。天寒针缕涩。红颜本暂时。君还讵相及。"
    },
    {
      "title": "咏入幌风诗",
      "poem": "经堂泛宝瑟。乘隙动浮埃。锵金驱响至。举袂送芳来。能使兰膏灭。乍见珠帘开。轻裾试一举。令子暂迟回。"
    }
  ],
  "王台卿": [
    {
      "title": "陌上桑四首",
      "poem": "郁郁陌上桑。盈盈道傍女。送君上河梁。拭泪不能语。郁郁陌上桑。遥遥山下蹊。君去戍万里。妾来守闪闺。郁郁陌上桑。皎皎云间月。非无巧笑姿。皓齿为谁发。郁郁陌上桑。袅袅机头丝。君行亦宜返。今夕是何时。"
    },
    {
      "title": "陌上桑",
      "poem": "令月开和景。处处动春心。挂筐须叶满。息倦重枝阴。"
    },
    {
      "title": "云歌",
      "poem": "玉云初度色。金风送影来。全生疑魄暗。半云月时开。欲知无处所。一为上阳台。"
    },
    {
      "title": "一旦歌",
      "poem": "一旦被头痛。避头还着床。自无亲伴侣。谁当给水浆。匍匐入山院。正逢虎与狼。对虎低头啼。垂泪泪千行。"
    },
    {
      "title": "和简文帝赛汉高祖庙诗",
      "poem": "沐芳事椒醑。驾言遵寿宫。瑶台斜接岫。玉殿上凌空。树出垂岩影。竹引带山风。阶长雾难歇。窗高云易通。所悲樽俎撤。按歌曲未终。"
    },
    {
      "title": "奉和望同泰寺浮图诗",
      "poem": "朝光正晃朗。涌塔标千丈。仪凤异灵乌。金盘代仙掌。积栱成雕桷。高檐挂珠网。宝地若地沙。风铃如树响。刻削生千变。丹青图万象。烟霞时出没。神仙乍来往。晨雾半层生。飞幡接云上。游霓不敢息。翔鹍讵能仰。赞善资哲人。流咏归明两。愿假舟航末。彼岸谁云广。"
    },
    {
      "title": "奉和往虎窟山寺诗",
      "poem": "我王宗胜道。驾言从所之。辎轩转朱毂。骊马跃青丝。清渠影高盖。游树拂行旗。宾徒纷杂沓。景物共依迟。飞梁通涧道。架宇接山基。丛花临迥砌。分流绕曲墀。谁言非胜境。云山独在兹。尘情良易著。道性故难缁。承恩奉教义。方当弘受持。"
    },
    {
      "title": "奉和泛江诗",
      "poem": "春江下白帝。画舸向黄牛。锦缆回沙碛。兰桡避荻洲。湿花随水泛。空巢逐树流。建平船柹下。荆门战舰浮。岸社多乔木。山城足迥楼。日落江风静。龙吟回上游。"
    },
    {
      "title": "山池应令诗",
      "poem": "历览周仁智。登临欢豫多。穿渠引金谷。辟道出铜驼。长桥时跨水。曲阁乍临波。严风生竹树。池香出芰荷。石幽衔细草。林末度横柯。"
    },
    {
      "title": "咏风诗",
      "poem": "浸淫不可识。去来非有情。乍见珠帘卷。时觉洞房清。暂拂兰池上。潋淡玉波生。一辨雄雌异。还恶庶人轻。"
    },
    {
      "title": "咏筝诗",
      "poem": "依歌时转韵。按曲动花钿。促调移轻柱。乱手度繁弦。惟有高秋月。秦声未可怜。"
    },
    {
      "title": "荡妇高楼月",
      "poem": "空庭高楼月。非复三五圆。何须照床里。终是一人眠。"
    },
    {
      "title": "南浦别佳人",
      "poem": "敛容送君别。一敛无开时。只应待相见。还将笑解眉。"
    },
    {
      "title": "咏水中楼影诗",
      "poem": "飘飘似云度。亭亭如盖浮。熟看波不动。还是映高楼。"
    },
    {
      "title": "临沧波诗",
      "poem": "高轩临不测。清江穷广深。天边生岸影。水上结云阴。风来白华起。潮满黄沙沈。"
    }
  ],
  "王冏": [
    {
      "title": "长安有狭邪行",
      "poem": "名都驰道傍。华毂乱锵锵。道逢佳丽子。问我居何乡。我家洛川上。甲第遥相望。珠扉玳瑁床。绮席流苏帐。大子执金吾。次子中郎将。小子陪金马。遨游蔑卿相。三子俱休沐。风流郁何壮。三子俱会同。肃雍多礼让。三子俱还室。丝管纷寥亮。大妇裁舞衣。中妇学清唱。小妇窥镜影。弄此朝霞状。佳人且少留。为君绕梁唱。"
    },
    {
      "title": "奉和往虎窟山寺诗",
      "poem": "美境多胜迹。道场实兹地。造化本灵奇。人功兼制置。房廊相映属。阶阁并殊异。高明留睿赏。清净穆神思。豫游穷岭历。藉此方春至。野花夺人眼。山莺纷可喜。风景其鲜华。水石相辉媚。法像无尘染。真僧绝名利。陪游既伏心。闻道方刻意。"
    }
  ],
  "朱超": [
    {
      "title": "采莲曲",
      "poem": "艳色前后发。缓楫去来迟。看妆碍荷影。洗手畏菱滋。摘除莲上叶。拕出藉中丝。湖里人无限。何日满船时。"
    },
    {
      "title": "赠王僧辩诗",
      "poem": "故人总连率。方舟下汉池。玉节交横映。金铙前后吹。聚图匡汉业。倾产救韩危。昔时明月夜。荫羽切高枝。冲天势已远。控地力先疲。各言献捷后。几处泣生离。"
    },
    {
      "title": "别刘孝先诗",
      "poem": "疲痾积未瘳。伏枕倦长愁。复念夜分首。江上值徂秋。阴凝变远色。落叶泛寒流。繁霜积晓缆。轻冰绕夜舟。曳裾出兔苑。引领望龙楼。勿念荆台侧。无为戚情游。"
    },
    {
      "title": "别席中兵诗",
      "poem": "数年共栖息。一旦各联翩。莫论行近远。终是隔山川。长波漫不极。高岫郁相连。急风乱还鸟。轻寒静暮蝉。扁舟已入浪。孤帆渐逼天。停车对空渚。怅望转依然。"
    },
    {
      "title": "夜泊巴陵诗",
      "poem": "月夜三江静。云雾四边收。淤泥不通挽。寒浦劣容舟。回风折长草。轻冰断细流。古村空列树。荒戍久无楼。"
    },
    {
      "title": "岁晚沈痾诗",
      "poem": "风将夜共静。空与月俱明。烛滴龙犹伏。垆开凤欲惊。叶飞林失影。冰合涧无声。太息兴床念。宁敢离衣行。唯畏残藤尽。不闻桴鼓鸣。"
    },
    {
      "title": "对雨诗",
      "poem": "当夏苦炎埃。习静对花台。落照依山尽。浮凉带雨来。重云吐飞电。高栋响行雷。洒树轻花发。滴沼细萍开。泛沫萦阶草。奔流起砌苔。无因假轻盖。徒然想上才。"
    },
    {
      "title": "咏同心芙蓉诗",
      "poem": "青山丽朝景。玄峰朗夜光。未及清池上。红蕖并出房。日分双蒂影。风合两花香。鱼惊畏莲折。龟上碍荷长。云雨留轻润。草木隐嘉祥。徒歌涉江曲。谁见缉为裳。"
    },
    {
      "title": "奉和登百花亭怀荆楚诗",
      "poem": "亭高登望极。春心远近同。莫恨荆台隐。云行不碍空。柳色浮新翠。兰心带浅红。若因鹏举便。重上龙门中。"
    },
    {
      "title": "赋得荡子行未归诗",
      "poem": "坐楼愁出望。息意不思春。无奈园中柳。寒时已报人。捉梳羞理鬓。挑朱懒向唇。何当上路晚。风吹还骑尘。"
    },
    {
      "title": "舟中望月诗",
      "poem": "大江阔千里。孤舟无四邻。唯馀故楼月。远近必随人。入风先绕晕。排雾急移轮。若教长似扇。堪拂艳歌尘。"
    },
    {
      "title": "咏孤石诗",
      "poem": "侵霞去日近。镇水激流分。对影疑双阙。孤生若断云。遏风静华浪。腾烟起薄曛。虽言近七岭。独立不成群。"
    },
    {
      "title": "咏镜诗",
      "poem": "折药须自插。不用暂临池。当由可怜面。偏与镜相宜。安钗钏独响。刷鬓袖俱移。唯馀心里恨。影中恒不知。"
    },
    {
      "title": "咏贫诗",
      "poem": "触途皆可试。惟贫独未安。窗开两片月。霜足一重寒。藁湿铺床冷。荷脆补衣难。若言为客易。推剑与君弹。"
    },
    {
      "title": "咏翦彩花诗",
      "poem": "浅深依树色。舒卷听人裁。假令春已度。终住手中开。"
    },
    {
      "title": "城上乌诗",
      "poem": "朝飞集帝城。犹带夜啼声。近日毛虽煖。闻弦心尚惊。"
    },
    {
      "title": "咏独栖鸟诗",
      "poem": "河水闻寒已成冻。塞草愁霜悬自衰。可念无端失林鸟。此夜逆风何处归。列网遮山不听度。悬冰绕树滑难依。细石似燕能随雨。片木作鸢犹解机。但令积风多少便。何患有翼不能飞。寄语故林无数鸟。会入群里比毛衣。"
    },
    {
      "title": "诗",
      "poem": "惟馀故楼月。远近必随之。戴暠"
    },
    {
      "title": "驱马篇",
      "poem": "神哉彼泰山。五岳专其名。隆高贯云霓。嵯峨出泰清。流六二候间。高置十二亭。上有涌醴泉。玉石扬华英。东北望吴野。西望观日精。王者已归天。效厥元功成。"
    },
    {
      "title": "钓竿",
      "poem": "试持玄渚钓。暂罢池阳猎。翠羽饰长纶。蕖花装小。钩利断莼丝。帆举牵菱叶。聊载前鱼童。还看后舟妾。"
    },
    {
      "title": "君子行",
      "poem": "画野依德星。开鄽对廉水。接越称交让。连树名君子。数非唯二失。升阶无三止。探甑不疑尘。正冠还避李。寄言蘧伯玉。无为嗟独耻。"
    },
    {
      "title": "从军行",
      "poem": "长安夜刺闺。胡骑白铜鞮。诏书发陇右。召募取关西。剑悬三尺鞘。铠累七重犀。督军鸣战鼓。巡夜数更鞞。侵星出柳塞。际晚入榆溪。秦泾含药鸩。晋火逐飞鸡。通泉开地道。望敌竖云梯。阴山日不暮。长城风自凄。弓寒折锦鞬。马冻滑斜蹄。燕旗竿上脆。羌笛管中嘶。登山试下赵。凭轼且平齐。当今函谷上。唯用一丸泥。"
    },
    {
      "title": "煌煌京洛行",
      "poem": "欲知佳丽地。为君陈帝京。由来称侠窟。争利复争名。铸铜门外马。刻石水中鲸。黑龙过饮渭。丹凤俯临城。群公邀郭解。天子问黄琼。诏幸平阳第。骑指伏波营。五侯同拜爵。七贵各垂缨。衣风飘遥起。车尘暗浪生。舞见淮南法。歌闻齐后声。挥金留客坐。馔玉待钟鸣。独有文园客。偏嗟武骑轻。"
    },
    {
      "title": "月重轮行",
      "poem": "皇基属明两。副德表重轮。重轮非是晕。桂满自恒春。海珠含更灭。阶蓂翳且新。婕妤比团扇。曹王譬洛神。浮川疑让璧。入户类烧银。从来看顾兔。不曾闻斗麟。北堂岂盈手。西园偏照人。"
    },
    {
      "title": "神仙篇",
      "poem": "徒闻石为火。未见坂停丸。暂数盈虚月。长随昼夜澜。辞家试学道。逢师得姓韩。阆山金静室。蓬丘银露坛。安平酝仙酒。渤海转神丹。初飞喜退凤。新学法乘鸾。十芒生月脑。六焰起星肝。流琼播疑俗。信玉类阳官。玄都宴晚集。紫府事朝看。谢手今为别。进怜此俗难。"
    },
    {
      "title": "车马行",
      "poem": "巩洛风尘处。冠盖相填咽。多称魏其冷。竞随田蚡热。轮趣白虎第。珂聚黄金穴。献酒悉葡萄。州言尽飞铁。东都虵已铸。西山绶应结。朝集类蒸烟。晚至如吹雪。子云尔何事。门巷无车辙。"
    },
    {
      "title": "度关山",
      "poem": "昔听陇头吟。平居已流涕。今上关山望。长安树如荠。千里非乡邑。四海皆兄弟。军中大体自相褒。其间得意各分曹。博陵轻侠皆无位。幽州重气本多豪。马衔苜蓿叶。剑莹鹈膏。初征心未习。复值雁飞入。山头看月近。草上知风急。笛喝曲难成。笳繁响还涩。武帝初承平。东伐复西征。蓟门海作堑。榆塞冰为城。催令四校出。倚望三边平。箭服朝来动。刀环临阵鸣。将军一百战。都护五千兵。且决雄雌前利。谁道功名身后事。丈夫意气本自然。来时辞第已闻天。但令此身与命在。不持烽火照甘泉。"
    },
    {
      "title": "咏欲",
      "poem": "眠诗拂枕薰红帊。回灯复解衣。傍边知夜永。不唤定应归。"
    }
  ],
  "阮研": [
    {
      "title": "棹歌行",
      "poem": "芙蓉始出水。绿荇叶初鲜。且停白雪和。共奏激楚弦。平生此遭遇。一日当千年。"
    }
  ],
  "庾丹": [
    {
      "title": "秋闺有望诗",
      "poem": "耿耿横天汉。飘飘出岫云。月斜树倒影。风至水回文。已泣机中妇。复悲堂上君。罗襦晓长襞。翠被夜徒薰。空汲银床井。谁缝金缕裙。所思竟不至。持酒清夜分。"
    },
    {
      "title": "夜梦还家诗",
      "poem": "归飞梦所忆。共子汲寒浆。铜瓶素丝绠。绮井白银床。雀出丰茸树。虫飞玳瑁梁。离人不相见。争忍对春光。"
    }
  ],
  "谢瑱": [
    {
      "title": "和萧国子咏柰花诗",
      "poem": "俱荣上节初。独秀高秋晚。吐绿变衰园。舒红摇落苑。不逐奇幻生。宁从吹律暄。幸同瑶华折。为君聊赠远。"
    }
  ],
  "陆琏": [
    {
      "title": "齐皇太子释奠诗",
      "poem": "侧观遥册。历选皇年。惟灵御极。惟睿奉天。情机散古。文象聿宣。云鸟踳驾。教思蝉联。太明在运。帝功泉塞。端饰宝命。化垂人则。业敷七政。训弘三德。昭图勰轨。道清万国。振领还风。提纲息伪。爱孚应远。仁治祥被。六幽畅波。八埏藻义。烟开祯。山河瑞。祚休长运。卜永联庆。於穆储徽。仪震丽正。妙智夙昭。神泉独镜。誉宣诗史。道协镛咏。业崇敬达。师严教尊。清淳璧水。赫奕兽门。斌斌楙藉。秩秩德言。合情饰皃。导本归源。宪章祀典。宗圣维灵。牺牷钊洁。盥奠肃诚。乐和初奏。礼备未贞。风辉克广。至德维馨。敬周献毕。即宴庠宫。霜庭秀日。邃宇恬风。陈仪就位。济济雍雍。泽宫庆普。心陶乐融。灼灼宰傅。英英藩哲。缔彩飞声。腾光代翼。髦彦连华。才奇映列。貂佩陆离。巾衮容裔。粹景贞晖。云露延和。显仁性始。藏用生波。乘虞入幸。沐吝溟河。巡崖恧虑。抃藻倾歌。"
    }
  ],
  "邓铿": [
    {
      "title": "和阴梁州杂怨诗",
      "poem": "别离虽未久。遂如长别离。丛桂频销叶。庭树几攀枝。君言妾貌改。妾畏君心移。终须一相见。并得两相知。"
    },
    {
      "title": "奉和夜听妓声诗",
      "poem": "烛华似明月。鬟影胜飞桥。妓儿齐郑乐。争妍学楚腰。新歌自作曲。旧瑟不须调。众中俱不笑。座上莫相撩。"
    },
    {
      "title": "月夜闺中诗",
      "poem": "闺中日已暮。楼上月初华。树阴缘砌上。窗影向床斜。开帷伤只凤。吹灯惜落花。谁能当此夕。独处类倡家。"
    }
  ],
  "梁宣帝萧詧": [
    {
      "title": "建除诗",
      "poem": "建国惟神业。十世本灵长。除苛逾汉祖。徯后类殷汤。满盈既亏度。否运理还康。平阶今复睹。德星行见祥。定寇资雄略。静乱属贤良。执讯穷郢鲁。吊伐遍徐扬。破敌勋庸盛。佩紫日怀黄。危苗既已窜。妖沴亦云亡。成功勒云社。治定理要荒。收戟归农器。牧马恣蒭场。开山接梯路。架海拟山梁。闭欲同彭老。延寿等东皇。"
    },
    {
      "title": "迎舍利诗",
      "poem": "释迦称散体。多宝号金驱。白玉诚非比。黄金良莫逾。变见绝言象。端异乃冥符。灵知虽隐显。妙色岂荣枯。唯当千劫后。方成无价珠。"
    },
    {
      "title": "尘尾诗",
      "poem": "匣上生光影。毫际起风流。本持谈妙理。宁是用椎牛。"
    },
    {
      "title": "咏纸诗",
      "poem": "皎白犹霜雪。方正若布棋。宣情且记事。宁同鱼网时。"
    },
    {
      "title": "床诗",
      "poem": "衡山白玉镂。汉殿珊瑚支。踞膝申久坐。屡好为频移。"
    },
    {
      "title": "咏弓诗",
      "poem": "虞人招不进。繁氏久称工。已悲轩主迹。复挹楚王风。"
    },
    {
      "title": "咏履诗",
      "poem": "双见待声宣。并飞时表异。处卑弥更妍。常安岂悲坠。"
    },
    {
      "title": "大梨诗",
      "poem": "大谷常流称。南荒本足珍。绿叶已承露。紫实复含津。"
    },
    {
      "title": "咏百合诗",
      "poem": "接叶有多种。开花无异色。含露或低垂。从风时偃抑。甘菊愧仙方。藂兰谢芳馥。"
    },
    {
      "title": "咏兰诗",
      "poem": "折茎聊可佩。入室自成芳。开花不竞节。含秀委微霜。  闻人倩"
    },
    {
      "title": "春日诗",
      "poem": "高台动春色。清池照日华。绿葵向光转。翠柳逐风斜。林有惊心鸟。园多夺目花。相与咸知节。叹子独离家。人行不返。何劳空折麻。沈君攸"
    },
    {
      "title": "采桑",
      "poem": "南陌落花移。蚕妾畏桑萎。逐便牵低叶。争多避小枝。摘驶笼行满。攀高腕欲疲。看金怯举意。求心自可知。"
    },
    {
      "title": "采莲曲",
      "poem": "平川映晚霞。莲舟泛浪华。衣香随岸远。荷影向流斜。度手牵长柄。转楫避疏花。还船不畏满。归路讵嫌赊。"
    },
    {
      "title": "薄暮动弦歌",
      "poem": "柳谷向夕沈馀日。蕙楼临砌徙斜光。金户半入藂林影。兰径时移落蕊香。丝绳玉堂传绮席。秦筝赵瑟响高堂。舞裙拂履喧珠佩。歌响出扇绕尘梁。云边雪飞弦柱促。留宾但须罗袖长。日暮歌钟恒不倦。处处行乐为时康。"
    },
    {
      "title": "羽觞飞上苑",
      "poem": "上路薄晚风尘合。禁苑初春气色华。石径断丝阑蔓草。山流细沫拥浮花。鱼文熠爚含馀日。鹤盖低昂照落霞。隔树银鞍喧宝马。分衢玉轴动香车。车马处处尽成阴。班荆促席对芳林。藤杯屡动情仍畅。翠樽引满趣弥深。山阳倒载非难得。宜城醇酝促须斟。半醉骊歌应可奏。上客莫虑掷黄金。"
    },
    {
      "title": "桂楫泛河中",
      "poem": "黄河曲注通千里。浊水分流引八川。仙查逐源终未极。苏亭遗迹上难迁。眇眇云根侵远树。苍苍水气合遥天。波影杂霞无定色。湍文触岸不成圆。赤马青龙交出浦。飞云盖海远凌烟。莲舟渡沙转不碍。桂楫距浪弱难前。风急金乌翅自转。汀长锦缆影微悬。榜人欲歌先扣枻。津吏犹醉强持船。河堤极望今如此。行杯落叶讵虚传。"
    },
    {
      "title": "双燕离",
      "poem": "双燕双飞。双情相思。容色已改。故心不衰。双入幕。双出帷。秋风去。春风归。幕上危。双燕离。衔羽一别涕泗垂。夜夜孤飞谁相知。左回右顾还相慕。翩翩桂水不忍渡。悬目挂心思越路。萦郁摧折意不泄。愿作镜鸾相对绝。"
    },
    {
      "title": "赋得临水诗",
      "poem": "开筵临桂水。携手望桃源。花落圆文出。风急细流翻。光浮动岸影。浪息累沙痕。沧波自可悦。濯缨何用论。"
    },
    {
      "title": "同陆廷尉惊早蝉诗",
      "poem": "日暮野风生。林蝉候节鸣。望枝疑数处。寻空定一声。地幽吟不断。叶动噪群惊。独有河阳令。偏嫌秋翅轻。"
    },
    {
      "title": "待夜出妓诗",
      "poem": "帘间月色度。烛定妓成行。回身钏玉动。顿履佩珠鸣。低衫拂鬟影。举扇起歌声。匣中曲犹奏。掌上体应轻。"
    },
    {
      "title": "咏冰应教诗",
      "poem": "日华照冰彩。灼烁自相明。阴潭欲半解。阳岸已全轻。未释苔文隐。将销草气生。稍得观鱼上。非独见孤惊。傥逢魏后术。当验可为城。施荣泰"
    },
    {
      "title": "王昭君",
      "poem": "垂罗下椒阁。举袖拂胡尘。唧唧抚心叹。蛾眉误杀人。"
    },
    {
      "title": "杂诗",
      "poem": "赵女修丽姿。燕姬正容饰。妆成桃毁红。黛起草惭色。罗裙数十重。犹轻一蝉翼。不言縠袖轻。专叹风多力。锵佩玉池边。弄笑银台侧。折柳贻目成。采蒲赠心识。来时娇未尽。还去媚何极。高允生"
    },
    {
      "title": "王子乔行",
      "poem": "仙化非常道。其义出自然。王乔诞神气。白日忽升天。晻暧御云气。飘飘乘长烟。寄想崆峒外。翱翔宇宙间。七月有佳期。控鹤崇崖巅。永与时人别。一去不复旋。"
    },
    {
      "title": "百里奚歌",
      "poem": "羁旅入秦庭。始得收显曜。释褐出辎车。卓为千乘道。艳色进华容。繁弦发徵调。居贵易素心。翻然忘久要。装金五羊皮。写情陈所告。岂徒望自伤。念君无定操。王循"
    },
    {
      "title": "晨风行",
      "poem": "雾开九曲渎。风起千金堤。岸回分野迳。林际成牛蹊。凫随落潮去。日傍绮霞低。望日轻舟隐。瑟瑟远寒凄。还眺小平急。宴语方难齐。房篆"
    },
    {
      "title": "金乐歌",
      "poem": "前溪流碧水。后渚映青天。登台临宝镜。开窗对绮钱。玉颜光粉色。罗袖拂金钿。春风散轻蝶。明月映新莲。摘花竞时侣。催指及芳年。裴宪伯"
    },
    {
      "title": "朱鹭",
      "poem": "秋来惧寒劲。岁去畏冰坚。群飞向葭下。奋羽欲南迁。暂戏龙池侧。时往凤楼前。所叹恩光歇。不得久联翩。车"
    },
    {
      "title": "陇头水",
      "poem": "陇头征人。陇水流声咽。只为识君恩。甘心从苦节。雪冻弓弦断。风鼓旗竿折。独有孤雄剑。龙泉字不灭。"
    },
    {
      "title": "洛阳道",
      "poem": "洛阳道八达。洛阳城九重。重关如隐起。双阙似芙蓉。王孙重行乐。公子好游从。别有倾人处。佳丽夜相逢。"
    },
    {
      "title": "骢马",
      "poem": "骢马镂金鞍。柘弹落金丸。意欲骖走。先作野游盘。平明发下蔡。日中过上兰。路远行须疾。非是畏人看。"
    },
    {
      "title": "车遥遥",
      "poem": "车遥遥兮马洋洋。追思君兮不可忘。君安逝兮西入秦。愿将微影随君身。君在阴兮影不见。君仰日月妾所愿。姚翻"
    },
    {
      "title": "同郭侍郎采桑诗",
      "poem": "雁还高柳北。春归洛水南。日照茱萸领。风摇翡翠篸。桑间视欲暮。闺里遽饥蚕。相思君助取。相望妾那堪。"
    },
    {
      "title": "代陈庆之美人为咏诗",
      "poem": "临妆欲含涕。羞畏家人知。还代粉中絮。拥泪不听垂。"
    },
    {
      "title": "梦见故人诗",
      "poem": "觉罢方知恨。人心定不同。谁能对角枕。长夜一边空。"
    },
    {
      "title": "有期不至诗",
      "poem": "黄昏信使断。衔怨心凄凄。回灯向下榻。转面暗中啼。李镜远"
    },
    {
      "title": "咏日诗",
      "poem": "始临东岳观。俄升若木枝。萍实讵俦彩。合扇且惭规。北林耿初曜。圆窗鉴早曦。照庭馀雪尽。映檐溜滴垂。徘徊匝花树。煜爚满春池。柳阴裁靡靡。帘影复离离。曾泉岂亭舍。桑榆忽在斯。回戈安得中。长绳不可羁。冲情爱景落。清宴惜光驰。温晖徒已荷。深心窃自知。"
    },
    {
      "title": "蜨蝶行",
      "poem": "青年已布泽。微虫应节欢。朝出南园里。暮依华叶端。菱舟追或易。风池度更难。群飞终不远。还向玉阶兰。鲍子卿"
    },
    {
      "title": "咏画扇诗",
      "poem": "细丝本自轻。弱彩何足眄。直为发红颜。谬成握中扇。乍奉长门立。时承柏梁宴。思妆开已掩。歌容隐而见。但画双黄鹄。莫画孤飞燕。"
    },
    {
      "title": "咏玉阶诗",
      "poem": "玉阶已夸丽。复得临紫微。北户接翠幄。南路抵金扉。重叠通日影。参差藏月辉。轻苔染珠履。微淀拂罗衣。独笑昆山曲。空见青凫飞。王枢"
    },
    {
      "title": "古意应萧信武教诗",
      "poem": "朝取饥蚕食。夜缝千里衣。复闻南陌上。日暮采莲归。青苔覆寒井。红药间青薇。人生乐自极。良时徒见违。何由及新燕。双双还共飞。"
    },
    {
      "title": "至乌林村见采桑者因有赠",
      "poem": "诗遥见提筐下。翩妍实端妙。将去复回身。欲语先为笑。闺中初别离。不许觅新知。空结茱萸带。敢报木兰枝。"
    },
    {
      "title": "徐尚书座赋得阿怜诗",
      "poem": "红莲披早露。玉貌映朝霞。飞燕啼妆罢。顾插步摇花。溘匝金钿满。参差绣领斜。暮还垂瑶帐。香灯照九华。汤僧济"
    },
    {
      "title": "咏渫井得金钗诗",
      "poem": "昔日倡家女。摘花露井边。摘花还自插。照井还自怜。窥窥终不罢。笑笑自成妍。宝钗於此落。从来非一年。翠羽成泥去。金色尚如先。此人今何在。此物今空传。"
    }
  ],
  "顾煊": [
    {
      "title": "赋得露诗",
      "poem": "飞空犹蕴状。集物始成华。萎黄病秋菊。厌浥长春芽。非唯溥蔓草。颇亦变蒹葭。仍增江海浪。聊点木兰花。王脩已"
    },
    {
      "title": "九日诗",
      "poem": "霜威始落翠。寒气初入堂。隋珠烂似烛。悬黎疑夜光。舞步因弦折。歌声随袂扬。夜深闻漏缓。檐虚觉唱长。王孝礼〈金楼子著书篇有王孝祀。未知即此人否。〉"
    },
    {
      "title": "咏镜诗",
      "poem": "可怜不自识。终尔因镜中。分眉一等翠。对面两边红。转身先见动。含笑逆相同。犹嫌镜里促。看人未好通。范筠"
    },
    {
      "title": "咏慎火诗",
      "poem": "兹卉信丛丛。微荣未足奇。何期糅香草。遂得绕花池。忘忧虽无用。止焰或有施。早得建章立。幸柏梁垂。"
    },
    {
      "title": "咏蓍诗",
      "poem": "数奇不可偶。性直谁能纡。祯蔡优灵异。祥云降温腴。甄固"
    },
    {
      "title": "奉和世子春情诗",
      "poem": "昨晚褰帘望。初逢双燕归。今朝见桃李。不啻数花飞。已愁春欲度。无复寄芳菲。王环"
    },
    {
      "title": "代西封侯美人诗",
      "poem": "於今辞宴语。方念泣离违。无因从朔雁。一向黄河飞。江伯瑶"
    },
    {
      "title": "和定襄侯楚越衫诗",
      "poem": "裁缝在箧笥。薰鬓带馀香。开著不忍看。一见落千行。刘泓"
    },
    {
      "title": "咏繁华诗",
      "poem": "可怜宜出众。的的最分明。秀眉开双眼。风流著语声。"
    }
  ],
  "王湜": [
    {
      "title": "赠情人诗",
      "poem": "雨骤行人断。云聚独悲深。傥更逢归雁。一一传情心。李孝胜"
    },
    {
      "title": "咏安仁得果诗",
      "poem": "潘岳河边返。情知掷果多。闭甍听不见。无奈识车何。谈士云"
    },
    {
      "title": "咏安仁得果诗",
      "poem": "月上河阳县。来看洛阳花。掷果人相。非是故停车。张骞"
    },
    {
      "title": "咏跃鱼应诏诗",
      "poem": "戢鳞隐繁藻。颁首承绿漪。何用游溟澥。且跃天渊池。明少遐"
    },
    {
      "title": "诗",
      "poem": "灯花寒不结。刘憺"
    },
    {
      "title": "惊早露诗",
      "poem": "九畹凝芳叶。百草莹新珠。盈荷虽不润。拂竹竟难枯。贺文标"
    },
    {
      "title": "咏春风诗",
      "poem": "排帘动轻幔。泛水拂垂杨。本持飘落蕊。翻送舞衣香。萧若静"
    },
    {
      "title": "石桥诗",
      "poem": "连延过绝涧。迢递跨长津。已数逢仙客。兼曾度獦人。萧欣〈《诗纪》云。见梁词人丽句。〉〈欣。安成王秀之孙。炀王机之子。萧詧践位。以欣袭机封。历侍中、中书令、尚书仆射、尚书令。萧岿之二十三年卒。有集三十卷。〉"
    },
    {
      "title": "还宅作诗",
      "poem": "时平有道泰。世诐交情离。寄言谢公叔。千载留清规。王金珠"
    },
    {
      "title": "春歌三首",
      "poem": "朱日光素水。黄华映白雪。折梅待佳人。共迎阳春月。阶上香入怀。庭中花照眼。春心郁如此。情来不可限。吹漏不可停。断弦当更续。俱作双思引。共奏同心曲。"
    },
    {
      "title": "夏歌二首",
      "poem": "玉盘贮朱李。金杯盛白酒。本欲持自亲。复恐不甘口。垂帘倦类热。卷幌乘清阴。风吹合欢帐。直动相思琴。"
    },
    {
      "title": "秋歌二首",
      "poem": "叠素兰房中。劳情桂杵侧。朱颜润红粉。香汗光玉色。紫茎垂玉露。绿叶落金樱。著锦如言重。衣罗始觉轻。"
    },
    {
      "title": "冬歌",
      "poem": "寒闺周黼帐。锦衣连理文。怀情入夜月。含笑出朝云。"
    },
    {
      "title": "子夜变歌",
      "poem": "七彩紫金柱。九华白玉梁。但歌绕不去。含吐有馀香。"
    },
    {
      "title": "上声歌",
      "poem": "花色过桃杏。名称重金琼。名歌非下里。含笑作上声。"
    },
    {
      "title": "欢闻歌",
      "poem": "艳艳金楼女。心如玉池莲。持底报郎恩。俱期游梵天。"
    },
    {
      "title": "欢闻变歌",
      "poem": "南有相思木。合影复同心。游女不可求。谁能识得音。"
    },
    {
      "title": "阿子歌",
      "poem": "可怜双飞凫。飞集野田头。饥食野田草。渴饮清河流。"
    },
    {
      "title": "丁督护歌",
      "poem": "黄河流无极。洛阳数千里。轗轲戎旅间。何由见欢子。"
    },
    {
      "title": "团扇郎",
      "poem": "手中白团扇。净如秋团月。清风任动生。娇声任意发。包明月"
    },
    {
      "title": "前溪歌",
      "poem": "当曙与未曙。百鸟啼窗前。独眠抱被叹。忆我怀中侬。单情何时双。"
    }
  ],
  "刘氏": [
    {
      "title": "昭君怨",
      "poem": "一生竟何定。万事良难保。丹青失旧仪。匣玉成秋草。相接辞关泪。至今犹未燥。汉使汝南还。殷勤为人道。"
    },
    {
      "title": "暮寒诗",
      "poem": "梅花自烂熳。百舌早迎春。逾寒衣逾薄。未肯惜腰身。"
    },
    {
      "title": "赠夫诗",
      "poem": "妆铅点黛拂轻红。鸣环动佩出房栊。看梅复看柳。泪满春衫中。"
    }
  ],
  "刘令娴": [
    {
      "title": "和婕妤怨诗",
      "poem": "日落应门闭。愁思百端生。况复昭阳近。风传歌吹声。宠移终不恨。谗枉太无情。只言争分理。非妒舞腰轻。"
    },
    {
      "title": "答唐娘七夕所穿鍼诗",
      "poem": "倡人助汉女。靓妆临月华。连针学并蒂。萦缕作开花。孀闺绝绮罗。揽赠自伤嗟。虽言未相识。闻道出良家。曾停霍君骑。经过柳惠车。无由一共语。暂看日升霞。"
    },
    {
      "title": "答外诗二首",
      "poem": "花庭丽景斜。兰牖轻风度。落日更新妆。开帘对春树。鸣鹂叶中舞。戏蝶花间骛。调琴本要欢。心愁不成趣。良会诚非远。佳期今不遇。欲知幽怨多。春闺深且暮。东家挺奇丽。南国擅容辉。夜月方神女。朝霞喻洛妃。还看镜中色。比艳似知非。摛词徒妙好。连类顿乖违。智夫虽已丽。倾城未敢希。"
    },
    {
      "title": "听百舌诗",
      "poem": "庭树旦新晴。临镜出雕楹。风吹桃李气。过传春鸟声。净写山阳笛。全作洛滨笙。注意欢留听。误令妆不成。"
    },
    {
      "title": "题甘蕉叶示人诗",
      "poem": "夕泣已非疏。梦啼太真数。唯当夜枕知。过此无人觉。"
    },
    {
      "title": "摘同心栀子赠谢娘因附此诗",
      "poem": "两叶虽为赠。交情永未因。同心何处恨。栀子最关人。"
    },
    {
      "title": "光宅寺诗",
      "poem": "长廊欣目送。广殿悦逢迎。何当曲房里。幽隐无人声。"
    }
  ],
  "沈满愿": [
    {
      "title": "王昭君叹二首",
      "poem": "早信丹青巧。重货洛阳师。千金买蝉鬓。百万写蛾眉。今朝犹汉地。明旦入胡关。高堂歌吹远。游子梦中还。"
    },
    {
      "title": "挟琴歌",
      "poem": "逶迤起尘唱。宛转绕梁声。调弦可以进。蛾眉画未成。"
    },
    {
      "title": "映水曲",
      "poem": "轻鬓学浮云。双蛾拟初月。水澄正落钗。萍开理垂发。"
    },
    {
      "title": "登栖曲",
      "poem": "凭高川陆近。望远阡陌多。相思隔重岭。相忆限长河。"
    },
    {
      "title": "越城曲",
      "poem": "别怨凄歌响。离啼湿舞衣。愿假乌栖曲。翻从南向飞。"
    },
    {
      "title": "晨风行",
      "poem": "理楫令舟人。停舻息旅薄河津。念君劬劳冒风尘。临路挥袂泪沾巾。飙流劲润逝若飞。山高帆急绝音徽。留子句句独言归。中心Ａ５５Ａ５５将依谁。风弥叶落永难索。神往形返情错漠。循带易缓愁难却。心之忧矣颇销铄。"
    },
    {
      "title": "彩毫怨",
      "poem": "叶下洞庭初。思君万里馀。露农香被冷。月落锦屏虚。欲奏江南曲。贪封冀北书。书中无别意。帷帐久离居。"
    },
    {
      "title": "戏萧娘诗",
      "poem": "明珠翠羽帐。金蒲绿绡帷。因风时暂举。想像见芳姿。清晨插步摇。向晚解罗衣。托意风流子。佳情讵可私。"
    },
    {
      "title": "咏灯诗",
      "poem": "绮筵日已暮。罗帷月未归。开花散鹄彩。含光出九微。风轩动丹焰。冰宇澹青辉。不吝轻蛾绕。惟恐晓蝇飞。"
    },
    {
      "title": "咏五彩竹火笼诗",
      "poem": "可怜润霜质。纤剖复毫分。织作回风苣。制为萦绮文。含芳出珠被。耀彩接缃裙。徒嗟今丽饰。岂念昔凌云。"
    },
    {
      "title": "咏步摇花诗",
      "poem": "珠华萦翡翠。实叶间金琼。剪葆不似制。为花如自生。低枝拂绣领。微步动瑶瑛。但令云髻插。蛾眉本易成。庾成师"
    },
    {
      "title": "远期篇",
      "poem": "忆别春花飞。已见秋叶稀。泪粉羞明镜。愁带减宽衣。得书言未反。梦见道应归。坐使红颜歇。独掩青楼扉。"
    }
  ],
  "释宝志": [
    {
      "title": "谶诗",
      "poem": "乐哉三十馀。悲哉五十里。但看八十三。子地妖灾起。佞臣作欺妄。贼臣灭君子。若不信吾言。龙时侯贼起。且至马中间。衔悲不见喜。"
    },
    {
      "title": "又",
      "poem": "昔年三十八。今年八十三。四中复有四。城北火酣酣。"
    },
    {
      "title": "又二首",
      "poem": "掘尾狗子自发狂。当死未死齧人伤。须臾之间自灭亡。起自汝阴死三湘。山家小儿果攘臂。太极殿前作虎视。"
    }
  ],
  "释智藏": [
    {
      "title": "奉和武帝三教诗",
      "poem": "心源本无二。学理共归真。四执迷丛药。六味增苦辛。资缘良杂品。习性不同循。至觉随物化。一道开异津。大士流权济。训义乃星陈。周孔尚忠孝。立行肇君亲。老氏贵裁欲。存生由外身。出言千里善。芬为穷世珍。理空非即有。三明似未臻。近识封歧路。分镳疑异尘。安知悟云渐。究极本同伦。我皇体斯会。妙鉴出机神。眷言总归辔。回照引生民。顾惟惭宿植。邂逅逢嘉辰。愿陪入明解。岁暮有攸因。释惠令"
    },
    {
      "title": "和受戒诗",
      "poem": "泬寥秋气爽。摇落寒林疏。风散飞廉雀。浪动昆明鱼。是日何为盛。证戒奉皇储。愿陪升自在。神通任卷舒。惠慕道士〈《诗纪》云。见梁词人丽句。〉"
    },
    {
      "title": "犯虏将逃作诗",
      "poem": "客子倦艰辛。夜出小平津。马色迷关吏。鸡鸣起戍人。露鲜花敛影。月照宝刀新。问我将何去。北海就孙宾。僧正惠偘〈《诗纪》云。梁词人丽句。〉"
    },
    {
      "title": "咏独杵捣衣诗",
      "poem": "非是无人助。意欲自鸣砧。照月敛孤影。乘风送迥音。言捣双丝练。似奏一弦琴。令君闻独杵。知妾有专心。"
    },
    {
      "title": "闻侯方儿来寇诗",
      "poem": "羊皮赎去士。马革敛还尸。天下方无事。孝廉非哭时。释法云"
    },
    {
      "title": "三洲歌",
      "poem": "三洲断江口。水从窈窕河旁流。啼将别共来。长相思。三洲断江口。水从窈窕河旁流。欢将乐共来。长相思。◎仙道桓法闿"
    },
    {
      "title": "初入山作诗",
      "poem": "寒谷夜将晨。置赏复寻真。方坛垂密叶。澈水渡朱鳞。杏林虽伏兽。芝田讵俟人。丹成方转石。炉变欲销银。当知胜地远。於此绝嚣尘。周子良"
    },
    {
      "title": "保命府丞授诗",
      "poem": "华景辉琼林。清风散紫霄。仰携高真士。凌空驭绿轺。放彼朱霞馆。造此尘中僚。有缘自然会。不待心翘翘。"
    },
    {
      "title": "冯真人授诗",
      "poem": "太霞郁紫盖。景风飘羽轮。直造尘滓际。万秽浇我身。自非保仙子。安见今日人。过此未申岁。控景朝太真。冥缘虽有契。执德故须勤。"
    },
    {
      "title": "张仙卿授诗",
      "poem": "写我萧闲馆。游彼尘喧际。骋景盖飞霄。寻此人间契。周生一保奇。能感玄人辙。无使凌云干。中随严霜折。"
    },
    {
      "title": "洪先生授诗",
      "poem": "灵风扇紫霞。景云散丹晖。八素不为迥。九垓何足巍。志业虽右。习之亦成微。勖此今日事。今阙方共归。"
    },
    {
      "title": "华阳童授诗",
      "poem": "悬台凌紫汉。峻阶登绛云。华景飞形烛。七曜亦殊分。写此步尘秽。适彼超世君。勖哉二祀内。无令邪世闻。方为去来会。短辞何用纷。"
    },
    {
      "title": "彭先生歌",
      "poem": "太霄何冥冥。灵真时下游。命我嚣涂际。采察云中俦。世路多淫浊。真诚不可搜。促驾还陆岭。人间无与酬金。吴兴妖神〈《诗纪》作妓童。〉"
    },
    {
      "title": "赠谢府君览诗",
      "poem": "玉钗空中堕。金钿色行歇。独泣谢春风。孤夜伤明月。"
    }
  ],
  "韩延之": [
    {
      "title": "赠中尉李彪诗",
      "poem": "贾生谪长沙。董儒诣临江。愧无若人迹。忽寻两贤踪。追昔渠阁游。策驽厕群龙。如何情愿夺。飘然独远从。痛哭去旧国。衔泪届新邦。哀哉无援民。嗷然失侣鸿。彼苍不我闻。千里告志同。"
    }
  ],
  "宗钦": [
    {
      "title": "赠高允诗",
      "poem": "嵬峨恒岭。滉瀁沧溟。山挺其和。水燿其精。启兹令族。应期诞生。华冠众彦。伟迈群英。於穆吾子。含贞藉茂。如彼松竹。陵霜擢秀。味老思冲。玩易体复。戢翼九皋。声溢宇宙。我皇龙兴。重离叠映。刚德外彰。柔明内镜。乾象奄气。坤厚山竞。风无殊音。俗无异径。经纬曰文。著述曰史。斟酌九流。错综幽旨。帝用詶谘。明发虚拟。广辟四门。披延髦士。尔应其求。翰飞东观。口吐琼音。手挥霄翰。弹毫珠零。落纸锦粲。坟无凝割。典无滞泮。山降则谦。含柔为信。林崇日渐。明外斯进。有邈夫子。兼兹四慎。弱而难胜。通而不峻。南董邈矣。史功不申。固倾佞窦。雄秽美新。迁以陵腐。邕由卓泯。时无逸勒。路盈摧轮。尹佚谟周。孔明述鲁。抑扬群致。宪章三五。昂昂高生。纂我遐武。勿谓古今。违规易矩。自昔索居。沈沦西藩。风马既殊。标榜莫缘。开通有运。暗遇当年。披衿暂面。定交一言。谘疑秘省。访滞京都。水镜叔度。洗吝田苏。望仪神婉。即象心虚。悟言礼乐。探赜诗书。履霜悼迁。抚节感变。嗟我年迈。迅逾激电。进乏由赐。退非回宪。素发掩玄。枯颜落茜。文以会友。友由知己。诗以明言。言以通理。盼坎迷流。觌艮暗止。庶尔虬光。回鳞曲水。"
    }
  ],
  "段承根": [
    {
      "title": "赠李宝诗",
      "poem": "世道衰陵。淳风殆缅。衢交问鼎。路盈访玺狥竞争驰。天机莫践。不有真宰。榛棘谁翦。於皇我后。重明袭焕。文以息烦。武以静乱。剖蜯求珍。搜严采干。野无投纶。朝盈逸翰。自昔凉季。林焚渊涸。矫矫公子。鳞羽靡托。灵慧虽奋。袄氛未廓。凤戢昆丘。龙潜玄漠。数不常扰。艰极则夷。奋翼幽裔。翰飞京师。珥蝉紫闼。伏节方畿。弼我王度。庶绩缉熙。自余幽沦。眷参旧契。庶庇馀光。优游卒岁。忻路未淹。离辔已际。顾难分岐。载张载继。闻诸交旧。累圣叠曜。淳源虽漓。民怀余劭。思乐哲人。静以镇躁。蔼彼繁音。和此清调。询下曰文。辩讦曰明。化由礼治。政以宽成。勉崇仁教。播德简刑。倾首景风。迟闻休声。"
    }
  ],
  "游雅": [
    {
      "title": "诗",
      "poem": "人贵河间邢。不胜广平游。人自弃伯度。我自敬黄头。"
    }
  ],
  "北魏孝文帝元宏": [
    {
      "title": "悬瓠方丈竹堂飨侍臣联句诗",
      "poem": "白日光天兮无不曜。江左一隅独未照。愿从圣明兮登衡会。万国驰诚混内外。云雷大振兮天门）辟。率土来宾一正历。舜舞干戚兮天下归。文德远被莫不思。皇风一鼓兮九地匝。戴日依天清六合。遵彼汝坟兮昔化贞。未若今日道风明。文王政教兮晖江沼。宁如大化光四表。"
    },
    {
      "title": "歌",
      "poem": "两菖蒲。新野乐。"
    }
  ],
  "高允": [
    {
      "title": "罗敷行",
      "poem": "邑中有好女。姓秦字罗敷。巧笑美回盻。鬓发复凝肤。脚著花文履。耳穿明月珠。头作堕马髻。倒枕象牙梳。姌姌善趋步。袒袒曳长裾。王侯为之顾。驷马自踟蹰。"
    },
    {
      "title": "王子乔",
      "poem": "王少卿。王少卿。超升飞龙翔天庭。遗仪景。云汉酬。光骛电逝忽若浮。骑日月。从列星。跨腾入太。廓逾杳冥。寻元气。出天门。穷览有无穷道根。"
    },
    {
      "title": "答宗钦诗",
      "poem": "汤汤流汉。蔼蔼南都。载称多士。载燿灵珠。邈矣高族。代记丹图。启基郢）域。振彩凉区。吾生倜傥。诞发英风。绍熙前绪。奕世克隆。方圆备体。淑德斯融。望倾群雄。响振华戎。响振伊何。金声克著。匡赞西藩。拯厥时务。放志琴书。恬心初素。潜思渊）渟。秀藻云布。上天降命。祚钟有代。协燿紫宸。与乾作配。仁迈春阳。功隆覆载。招延隐叟。永贻大赉。伊余栎散。才朽质微。遭缘幸会。忝与枢机。窃名华省。厕足丹墀。愧无荧烛。少益天晖。明升非谕。信渐难兼。体卑处下。岂曰能谦。进不弘道。潜。既惭朱阙。亦愧闾阎。史班称达。杨蔡致深。负荷典策。载蹈於心。四辙同轨。覆车相寻。敬承嘉诲。永佩明箴。远思古贤。内寻诸己。仰谢丘明。长揖南史。遐武虽存。高踪难拟。夙兴夕惕。岂获恬止。时之圯矣。灵运未通。凤马殊隔。区域异封。有怀西望。路险莫从。王泽远洒。九服来同。有昔平吴。二陆称宝。今也克凉。吾生独矫。道映儒林。义为群表。我思与之。均於纻缟。仁乏田苏。量非叔度。韩生屡降。林宗仍顾。千载旷游。遘兹一遇。藻咏风流。鄙心已悟。年时迅迈。物我俱逝。任之斯通。拥之则滞。结驷贻尘。屡空亦敝。两闻可守。安有回赐。诗以言志。志以表丹。慨哉刎颈。义已中残。虽曰不敏。请事金兰。尔其励之。无忘岁寒。"
    },
    {
      "title": "咏贞妇彭城刘氏诗",
      "poem": "两仪正位。人伦肇甄。爰制夫妇。统业承先。虽曰异族。气犹自然。生则同室。终契黄泉。封生令达。卓为时彦。内协黄中。外兼三变。谁能作配。克应其选。寔有华宗。挺生淑媛。京野势殊。山川乖互。乃奉王命。载驰在路。公务既弘。私义获著。因媒致币。遘止一暮。率我初冠。眷彼弱笄。形由礼比。情以趣谐。忻愿难常。影迹易乖。悠悠言迈。戚戚长怀。时值险屯。横离尘网。伏锧就刑。身分土壤。千里虽遐。应如影响。良嫔洞感。发於梦想。仰惟亲命。俯寻嘉好。谁谓会浅。义深情到。毕志守穷。誓不二醮。何以验之。殒身是效。人之处世。孰不厚生。心存於义。所重则轻。结愤钟心。甘就幽冥。永捐堂宇。长辞母兄。茫茫中野。翳翳孤丘。葛虆蒙。荆棘四周。理苟不昧。神必俱游。异哉贞妇。旷世靡俦。"
    }
  ],
  "刘昶": [
    {
      "title": "断句诗",
      "poem": "白云满鄣来。黄尘暗天起。关山四面绝。故乡几千里。"
    }
  ],
  "王肃": [
    {
      "title": "悲平城诗",
      "poem": "悲平城。驱马入云中。阴山常晦雪。荒松无罢风。"
    }
  ],
  "彭城王元勰": [
    {
      "title": "应制赋铜鞮山松诗",
      "poem": "问松林。松林经几冬。山川何如昔。风云与古同。"
    }
  ],
  "李谧": [
    {
      "title": "神士赋歌",
      "poem": "周孔重儒教。庄老贵无为。二途虽如异。一是买声儿。生乎意不惬。死名用何施。可心聊自乐。终不为人移。脱寻余志者。陶然正若斯。"
    }
  ],
  "郑道昭": [
    {
      "title": "於莱城东十里与诸门徒登青阳岭太基山上四面及中嵿扫石置仙坛诗",
      "poem": "寻日爱丘素。嗟月开靖场。东峰青烟寺。西顶白云堂。朱阳台望远。玄灵崖色光。高坛周四岭。中明起前岗。神居杳汉眇。接景拂霓裳。微三四子。披霞度仙房。潇潇步林石。缭缭歌道章。空谷和鸣磬。风岫吐浮香。冷冷虚唱。郁郁绕松梁。伊余莅东国。杖节牧齐壃。乘务惜暂暇。游此无事方。依严论孝老。斟泉语经庄。长文听远义。门徒森山行。踌蹰念岁述。幽衿烛扶桑。栖槃时自我。岂云蹈行藏。"
    },
    {
      "title": "与道俗人出莱城东南九里登云峰山论经书诗",
      "poem": "靖觉镜津。浮生厌人职。辟志访游。云峻期登涉。拂衣出州。缓步入烟域。苔替迳。巃星路逼。霞友。凤驾缘虚Ａ５９。披衿接九贤。合盖高顶极。峥嵘非一。林峦迭峻巇。双阙承汉开。绝巘虹萦敕。涧岨禽迹迷。窦狭鸟过亟。层穴通月。飞岫陵地忆。回首盻京关。连州莱即。还济河渐。来尘玉食。藏名隐仙丘。希言养神直。依微姑射踪。朱台日。尔时春岭明。松沙若点殖。攀石坐危。栖倾侧。谈对洙宾。清赏妙无色。图外表三玄。经中精十力。道音动齐泉。义风光韶棘。此会当百龄。斯观宁心识。目海浅毛流。崖瞥鸿翼。相翔足终身。谁辩瑶与。万象自云云。焉用挂情忆。槃桓竟何为。云峰聊可息。"
    },
    {
      "title": "登云峰山观海岛诗",
      "poem": "山游悦遥赏。观沧眺白沙。云路沈仙驾。灵章飞玉车。金轩接日彩。紫盖通月华。腾龙蔼星水。翻凤暎烟家。往来风云道。出入朱明霞。雾帐芳宵起。蓬台植汉邪。流精丽旻部。低翠曜天葩。此瞩宁独好。斯见理如麻。秦皇非徒驾。汉武岂空嗟。"
    },
    {
      "title": "咏飞仙室诗",
      "poem": "岩堂隐星霄。遥檐驾云飞。郑公乘日至。道士投霞归。"
    }
  ],
  "阳固": [
    {
      "title": "刺谗诗",
      "poem": "巧佞巧佞。谗言兴兮。营营习习。似青绳兮。以白为黑。在汝口兮。汝非蝮虿。毒何厚兮。巧佞巧佞。一何工矣。伺间伺忿。言必从矣。朋党噂。自相同矣。浸润之谮。倾人墉矣。成人之美。君子贵焉。攻人之恶。君子愧焉。汝何人斯。谮毁日繁。予实无罪。何骋汝言。番番缉缉。谗言侧入。君子好谗。如或弗及。天疾谗说。汝其至矣。无妄之祸。行将及矣。泛泛游凫。弗制弗拘。行藏之徒。或智或愚。维余小子。未明兹理。毁与行俱。言与衅起。我其惩矣。我其悔矣。岂求人兮。思恕在己。"
    },
    {
      "title": "疾幸诗",
      "poem": "彼谄谀兮。人之蠹兮。刺促昔粟。罔顾耻辱。以求媚兮。邪干侧入。如恐弗及。以自容兮。志行偏小。好习不道。朝挟其车。夕承其舆。或骑或徒。载奔载趋。或言或笑。曲事亲要。正路不由。邪径是蹈。不识大猷。不知话言。其朋其党。其徒实繁。有诡其行。有佞其音。籧篨戚施。邪媚是钦。既谗且姤。以逞其心。是信是任。乱是以多。其始不慎。末如之何。习习宰嚭。营营无极。梁丘寡智。王鲋浅识。伊戾息夫。异世同力。江充赵高。甘言似直。竖刁上官。擅生羽翼。乃如之人。僣爽其德。岂徒丧邦。又亦覆国。嗟尔中下。其亲其昵。不谓其非。不觉其失。好之有年。宠之有日。我思古人。心焉若疾。百凡君子。宜其慎矣。覆车其鉴。近可信矣。言既备矣。事既至矣。反是不思。维尘及矣。"
    }
  ],
  "北魏孝明帝元诩": [
    {
      "title": "幸华林园宴群臣於都亭曲水赋七言诗",
      "poem": "化光造物含气贞。恭己无为赖兹英。"
    }
  ],
  "北魏孝庄帝元子攸": [
    {
      "title": "临终诗",
      "poem": "权去生道促。忧来死路长。怀恨出国门。含悲入鬼乡。隧门一时闭。幽庭岂复光。思鸟吟青松。哀风吹白杨。昔来闻死苦。何言身自当。"
    }
  ],
  "北魏节闵帝元恭": [
    {
      "title": "诗",
      "poem": "朱门久可患。紫极非情玩。颠覆立可待。一年三易换。时运正如此。惟有修真观。"
    },
    {
      "title": "联句诗",
      "poem": "既逢尧舜君。愿上万年寿。平生好玄默。惭为万国首。圣主临万机。享世永无穷。岂唯被丰草。方亦及昆虫。朝贤既济济。野苗又芃芃。君臣体鱼水。书轨一华戎。微臣信庆渥。何以答华嵩。"
    }
  ],
  "崔鸿": [
    {
      "title": "咏宝剑诗",
      "poem": "宝剑出昆吾。龟龙夹采珠。五精初献术。千户竟论都。匣气冲牛斗。山形转鹿卢。欲知天下贵。持此问风胡。"
    }
  ],
  "冯元兴": [
    {
      "title": "浮萍诗",
      "poem": "有草生碧池。无根绿水上。脆弱恶风波。危微苦惊浪。"
    }
  ],
  "萧综": [
    {
      "title": "听钟鸣",
      "poem": "历历听钟鸣。当知在帝城。西树隐落月。东窗见晓星。雾露朏朏未分明。乌啼哑哑已流声。惊客思。动客情。客思郁纵横。翩翩孤雁何所栖。依依别鹤半夜啼。今岁行已暮。雨雪向凄凄。飞蓬旦夕起。杨柳尚翻低。气郁结。涕滂沱。愁思无所托。强作听钟歌。"
    },
    {
      "title": "悲落叶",
      "poem": "悲落叶。联翩下重叠。重叠落且飞。从横去不归。长枝交荫昔何密。黄鸟关关动相失。夕蕊杂凝露。朝花翻乱日。乱春日。起春风。春风春日此时同。一霜两霜犹可当。五晨六旦已飒黄。乍逐惊风举。高下任飘飏。悲落叶。落叶何时还。夙昔共根本。无复一相关。各随灰土去。高枝难重攀。"
    }
  ],
  "崔巨伦": [
    {
      "title": "五月五日诗",
      "poem": "五月五日时。天气已大热。狗便呀欲死。牛复吐出舌。"
    }
  ],
  "董绍": [
    {
      "title": "高平牧马诗",
      "poem": "走马山之阿。马渴饮黄河。宁谓胡关下。复闻楚客歌。"
    }
  ],
  "卢元明": [
    {
      "title": "晦日泛舟应诏诗",
      "poem": "轻灰吹上管。落蓂飘下蒂。迟迟春色华。晼晼年光丽。"
    },
    {
      "title": "梦友人王由赋别诗",
      "poem": "自兹一去后。市朝不复游。"
    }
  ],
  "李骞": [
    {
      "title": "赠亲友",
      "poem": "幽栖多暇日。总驾萃荒坰。南瞻带宫雉。北睇拒畦瀛。流水时将末。悬炭渐云轻。寒风率已厉。秋水寂无声。层阴蔽长野。冻雨暗穷汀。侣浴浮还没。孤飞息且惊。三褫俄终岁。一丸曾未营。闲居同洛涘。归身款武城。稍旅原思藋。坐梦尹勤荆。监河爱斗水。苏子惜馀明。益州达友趣。廷尉辩交情。岂若忻蓬荜。收志偶沈冥。"
    },
    {
      "title": "赠明少遐诗",
      "poem": "酉阳杂俎曰：梁遣黄门侍郎明少遐、兼通直散骑常侍贺文发。宴魏使李骞、崔劼。温凉毕。少遐咏骞赠其《诗》曰云云。依依然可想。骞曰：未若灯花寒不结。最拊时事。少遐报诗中有此语。萧萧风帘举。"
    }
  ],
  "祖莹": [
    {
      "title": "悲彭城",
      "poem": "悲彭城。楚歌四面起。尸积石梁亭。血流睢水里。"
    }
  ],
  "鹿悆": [
    {
      "title": "讽真定公诗二首",
      "poem": "援琴起何调。幽兰与白雪。丝管韵未成。莫使弦响绝。"
    }
  ],
  "李谐": [
    {
      "title": "释奠诗",
      "poem": "沛泽南朝。峒山北面。帝曰师氏。陈牲委奠。神具醉止。薄言嘉宴。"
    },
    {
      "title": "江浦赋诗",
      "poem": "帝献二仪合。黄华千里清。边笳城上响。寒月浦中明。"
    }
  ],
  "常景": [
    {
      "title": "赞四君诗四首",
      "poem": "长卿有艳才。直至不群性。郁若春烟举。皎如秋月映。游梁虽好仁。仕汉常称病。清贞非我事。穷达委天命。王子挺秀质。逸气干青云。明珠既绝俗。白鹄信惊群。才世苟不合。遇否途自分。空枉碧鸡命。徒献金马文。严君情沈静。立志明霜雪。味道综微言。端蓍演妙说。才屈罗仲口。位结李强舌。素尚迈金贞。清标陵玉彻。蜀江导清流。扬子挹馀休。含光绝后彦。覃思邈前修。世轻久不赏。玄谈物无求。当途谢权宠。置酒得闲游。褚緭"
    },
    {
      "title": "戏为诗",
      "poem": "帽上著笼冠。袴上著朱衣。不知是今是。不知非昔非。"
    }
  ],
  "温子昇": [
    {
      "title": "白鼻騧",
      "poem": "少年多好事。揽辔向西都。相逢狭斜路。驻马诣当垆。"
    },
    {
      "title": "结袜子",
      "poem": "谁能访故剑。会自逐前鱼。裁纫终委箧。织素空有馀。"
    },
    {
      "title": "安定侯曲",
      "poem": "封疆在上地。钟鼓自相和。美人当窗舞。妖姬掩扇歌。"
    },
    {
      "title": "炖煌乐",
      "poem": "客从远方来。相随歌且笑。自有炖煌乐。不减安陵调。"
    },
    {
      "title": "凉州乐歌二首",
      "poem": "远游武威郡。遥望姑臧城。车马相交错。歌吹日纵横。路出玉门关。城接龙城坂。但事弦歌乐。谁道山川远。"
    },
    {
      "title": "捣衣诗",
      "poem": "长安城中秋夜长。佳人锦石捣流黄。香杵纹砧知近远。传声递响何凄凉。七夕长河烂。中秋明月光。蠮螉塞边绝候雁。鸳鸯楼上望天狼。"
    },
    {
      "title": "从驾幸金墉城诗",
      "poem": "兹城实佳丽。飞甍自相并。胶葛拥行风。岧峣閟流景。御沟属清洛。驰道通丹屏。湛淡水成文。参差树交影。长门久已闭。离宫一何静。细草缘玉阶。高枝荫桐井。微微夕渚暗。肃肃暮风冷。神行扬翠旗。天临肃清警。伊臣从下列。逢恩信多幸。康衢虽已泰。弱力将安骋。"
    },
    {
      "title": "春日临池诗",
      "poem": "光风动春树。丹霞起暮阴。嵯峨映连璧。飘飖下散金。徒自临濠渚。空复抚鸣琴。莫知流水曲。谁辩游鱼心。"
    },
    {
      "title": "咏花蝶诗",
      "poem": "素蝶向林飞。红花逐风散。花蝶俱不息。红素还相乱。芬芬共袭予。葳蕤从可玩。不慰行客心。遽动离居叹。"
    },
    {
      "title": "相国清河王挽歌",
      "poem": "高门讵改辙。曲沼尚馀波。何言吹楼下。翻成薤露歌。"
    }
  ],
  "胡叟": [
    {
      "title": "示程伯达诗",
      "poem": "群犬吠新客。佞暗排疏宾。直途既已塞。曲路非所遵。望卫惋祝鮀。盻楚悼灵均。何用宣忧怀。托翰寄辅仁。"
    }
  ],
  "济阴王元晖业": [
    {
      "title": "感遇诗",
      "poem": "昔居王道泰。济济当群英。今逢世路阻。狐兔郁纵横。"
    }
  ],
  "中山王元熙": [
    {
      "title": "绝命诗二首",
      "poem": "义实动君子。主辱死忠臣。何以明是节。将解七尺身。平生方寸心。殷勤属知己。从今一销化。悲伤无极已。高孝纬"
    },
    {
      "title": "空城雀",
      "poem": "百雉何寥廓。四面风云上。纨素久为尘。池台尚可仰。啾啾雀噪城。郁郁无欢赏。日暮萦心曲。横琴聊自奖。王容"
    },
    {
      "title": "大堤女",
      "poem": "宝髻耀明珰。香罗鸣玉佩。大堤诸女儿。一一皆春态。入花花不见。穿柳柳阴碎。东风拂面来。由来亦相爱。王德"
    },
    {
      "title": "春词",
      "poem": "春花绮绣色。春鸟弦歌声。春风复荡漾。春女亦多情。爱将莺作友。怜傍锦为屏。回头语夫婿。莫负艳阳征。周南"
    },
    {
      "title": "晚妆诗",
      "poem": "青楼谁家女。当窗启明月。拂黛双蛾飞。调脂艳桃发。舞罢鸾自羞。妆成泪仍滑。愿托嫦娥影。寻郎纵燕越。祖叔辨"
    },
    {
      "title": "千里思",
      "poem": "细君辞汉宇。王嫱即虏衢。寂寂人迳阻。迢迢天路殊。忧来似悬旆。泪下若连珠。无因上林雁。但见边城芜。袁曜"
    },
    {
      "title": "释奠诗",
      "poem": "南庠贵齿。东学尚亲。卑躬下问。降礼师臣。圆冠济济。方领恂恂。肄业既终。舍奠爰始。韶音递奏。笙镛间起。茨夏愔愔。晬容亹亹。德奢并惭。陈信焉耻。张斐裳"
    },
    {
      "title": "五言诗",
      "poem": "异林花共色。别树鸟同声。"
    }
  ],
  "宋道玙": [
    {
      "title": "赠张始均诗",
      "poem": "子深怀璧忧。余有当门病。"
    }
  ],
  "文明太后冯氏": [
    {
      "title": "青台歌",
      "poem": "青台雀。青台雀。缘山采花额颈著。谢氏"
    },
    {
      "title": "赠王肃诗",
      "poem": "本为箔上蚕。今作机上丝。得络逐胜去。颇忆纆绵时。陈留长公主"
    },
    {
      "title": "代答诗",
      "poem": "针是贯绅物。目中常纟任丝。得帛缝新去。何能衲故时。"
    }
  ],
  "高昂": [
    {
      "title": "征行诗",
      "poem": "垄种千口牛。泉连百壶酒。朝朝围山猎。夜夜迎新妇。"
    },
    {
      "title": "从军与相州刺史孙腾作行路难",
      "poem": "卷甲长驱不可息。六日六夜三度食。初时言作虎牢停。更被处置河桥北。回首绝望萧条。悲来雪涕还自抑。"
    },
    {
      "title": "赠弟季式诗",
      "poem": "怜君忆君停欲死。天上人间无可比。走马海边射游鹿。偏坐石上弹鸣雉。昔时方伯愿三公。今日司徒羡刺史。"
    }
  ],
  "萧祗": [
    {
      "title": "香茅诗",
      "poem": "鶗鴂芳不歇。霜繁绿更滋。擢本同三脊。流芳有四时。粗根缩酒易。结解舞蚕迟。终当入楚贡。岂羡咏陈诗。"
    },
    {
      "title": "和回文诗",
      "poem": "危台出岫迥。曲涧上桥斜。池莲隐弱芰。径筱落藤花。"
    }
  ],
  "萧放": [
    {
      "title": "冬夜咏妓诗",
      "poem": "佳丽尽时年。合瞑不成眠。银龙衔烛烬。金凤起炉烟。吹篪先弄曲。调筝更撮弦。歌还团扇后。舞出妓行前。绝代终难及。谁复数神仙。"
    },
    {
      "title": "咏竹诗",
      "poem": "怀风枝转弱。防露影逾浓。既来丹穴凤。还作葛陂龙。"
    }
  ],
  "陆法和": [
    {
      "title": "谶诗二首",
      "poem": "十年天子为尚可。百日天子急如火。周年天子迭代坐。一母生三天。两天共五年。"
    }
  ],
  "卢询祖": [
    {
      "title": "赵郡王配郑氏挽词",
      "poem": "君王盛海内。伉俪尽寰中。女仪掩郑国。嫔容映赵宫。春艳桃花林。秋度桂枝风。遂使丛台夜。明月满床空。"
    },
    {
      "title": "中妇织流黄",
      "poem": "别人心已怨。愁空日复斜。然香望韩寿。磨镜待秦嘉。残丝愁绩烂。馀织恐缣赊。支机一片石。缓转独轮车。下帘还忆月。挑灯更惜花。似天河上景。春时织女家。"
    }
  ],
  "裴让之": [
    {
      "title": "有所思",
      "poem": "梦中虽暂见。及觉始知非。殿转不能寐。徙倚独披衣。悽悽晓风急。晻晻月光微。室空常达旦。所思终不归。"
    },
    {
      "title": "从北征诗",
      "poem": "沙漠胡尘起。关山烽燧惊。皇威奋武略。上将总神兵。高台朔风驶。绝野寒云生。匈奴定远近。壮士欲横行。"
    },
    {
      "title": "公馆酬南使徐陵诗",
      "poem": "嵩山表京邑。钟岭对江津。方域殊风壤。分野各星辰。出境君图事。寻盟我恤邻。有才称竹箭。无用忝丝纶。列乐歌钟响。张旃玉帛陈。皇华徒受命。延誉本无因。韩宣将聘楚。申胥欲去秦。方期饮河朔。翻属卧漳滨。礼酒盈三献。宾筵盛八珍。岁稔鸣铜雀。兵戢坐金人。云来朝起盖。日落晚摧轮。异国犹兄弟。相知无旧新。"
    }
  ],
  "裴讷之": [
    {
      "title": "邺馆公燕诗",
      "poem": "晋楚敦盟好。侨札同心赏。礼成樽俎陈。乐和金石响。朝云驾马进。晓日乘龙上。双阙表皇居。三台映仙掌。当阶篁筱密。约岸荷蕖长。束带尽欣娱。谁言骛归两。"
    }
  ],
  "邢邵": [
    {
      "title": "思公子",
      "poem": "绮罗日减带。桃李无颜色。思君君未归。归来岂相识。"
    },
    {
      "title": "三日华林园公宴诗",
      "poem": "回銮自乐野。弭盖属瑶池。五丞接光景。七友树风仪。芳春时欲遽。览物惜将移。新萍已冒沼。馀花尚满枝。草滋径芜没。林长山蔽亏。芳筵罗玉俎。激水漾金卮。歌声断以续舞袖合还离。"
    },
    {
      "title": "冬夜酬魏少傅直史馆诗",
      "poem": "年病从横至。动息不自安。兼豆未能饱。重裘讵解寒。况乃冬之夜。霜气有馀酸。风音响北牖。月影度南端。灯光明且灭。华烛新复残。衰颜依候改。壮志与时阑。体羸不尽带。发落强扶冠。夜景将欲近。夕息故无宽。忽有清风赠。辞义婉如兰。先言叹三友。言惭一官。丽藻高郑卫。专学美齐韩。审谕虽有属。笔削少能干。高足自无限。积风良可抟。空想青门易。宁见赤松难。寄语东山道。高驾且盘桓。"
    },
    {
      "title": "冬日伤志篇",
      "poem": "昔时惰游士。任性少矜裁。朝驱玛瑙勒。夕衔熊耳杯。折花步淇水。抚瑟望丛台。繁华夙昔改。衰病一时来。重以三冬月。愁云聚复开。天高日色浅。林劲鸟声哀。终风激檐宇。馀雪满条枚。遨游昔宛洛。踟蹰今草莱。时事方去矣。抚己独伤怀。"
    },
    {
      "title": "七夕诗",
      "poem": "盈盈河水侧。朝朝长叹息。不吝渐衰苦。波流讵可测。秋期忽云至。停梭理容色。束衿未解带。回銮已沾轼。不见眼中人。谁堪机上织。愿逐青鸟去。暂因希羽翼。"
    },
    {
      "title": "齐韦道逊晚春宴诗",
      "poem": "日斜宾馆晚。风轻麦候初。檐喧巢幕燕。池跃戏莲鱼。石声随流响。桐影傍严疏。谁能千里外。独寄八行书。"
    },
    {
      "title": "应召甘露诗",
      "poem": "膏露且渐洽。凝液汭旍旗。草木尽沾被。玉散复珠霏。谁谓穹昊远。道合若应机。"
    },
    {
      "title": "贺老人星诗",
      "poem": "瑞动星光照。化穆月轮重。庶徵符祉箓。将以赞时雍。"
    },
    {
      "title": "诗",
      "poem": "安得金仙术。两臆生羽翼。"
    }
  ],
  "郑公超": [
    {
      "title": "送庾羽骑抱诗",
      "poem": "旧宅青山远。归路白云深。迟暮难为别。摇落更伤心。空城落日影。迥地浮云阴。送君自有泪。不假听猿吟。杨训训。后主时为通直散骑侍郎。待诏文林馆。同修《御览》。"
    },
    {
      "title": "群公高宴诗",
      "poem": "中郎敷奏罢。司隶坐朝归。开筵引贵客。馔玉对春晖。尘起金吾骑。香逐令君衣。绿酒犀为椀。鸣琴宝作徽。寸阴良可惜。千金本易挥。"
    }
  ],
  "袁奭": [
    {
      "title": "从驾游山诗",
      "poem": "天游响仙跸。春望动神衷。涧水含初溜。山花发早丛。玉舆明淑景。珠旗转瑞风。平原与上路。佳气远葱葱。"
    }
  ],
  "荀仲举": [
    {
      "title": "铜雀台",
      "poem": "高台秋色晚。直望已凄然。况复归风便。松声入断弦。泪逐梁尘下。心随团扇捐。谁堪三五夜。空树月光圆。"
    }
  ],
  "魏收": [
    {
      "title": "美女篇二首",
      "poem": "楚襄游梦去。陈思朝洛归。参差结旌旆。掩霭顿骖騑。变化看台曲。骇散属川沂。仍令赋神女。俄闻要虙妃。照梁何足艳。昇霞反奋飞。可言不可见。言是复言非。。我帝更朝衣。擅宠无论贱。入爱不嫌微。智琼非俗物。罗敷本自稀。居然陋西子。定可比南威。新吴何为误。旧郑果难依。甘言诚易污。得失定因机。无憎药英妒。心赏易侵违。"
    },
    {
      "title": "永世乐",
      "poem": "绮窗斜影入。上客酒须添。翠羽方开美。铅华汗不沾。关门今可下。落珥不相嫌。"
    },
    {
      "title": "棹歌行",
      "poem": "雪溜添春浦。花水足新流。桃发武陵岸。柳拂武昌楼。"
    },
    {
      "title": "挟琴歌",
      "poem": "春风宛转入曲房。兼送小苑百花香。白马金鞍去未返。红妆玉箸下成行。"
    },
    {
      "title": "后园宴乐诗",
      "poem": "束马轻燕外。猎雉陋秦中。朝车转夜毂。仁旗指旦风。式宴临平圃。展卫写屠穹。积崖疑造化。导水逼神功。树静归烟合。帘疏返照通。一逢尧舜日。未假北山丛。"
    },
    {
      "title": "喜雨诗",
      "poem": "霞晖染刻栋。础润上雕楹。神山千叶照。仙草百花荣。泻溜高齐响。添池曲岸平。滴下如珠落。波回类璧成。气调登万里。年和欣百灵。定知丹甑出。何须铜雀鸣。"
    },
    {
      "title": "看柳上鹊诗",
      "poem": "背岁心能识。登春巢自成。立枯随雨霁。依枝须月明。疑是凋笼出。当由抵玉惊。间关拂条软。回复振毛轻。何独离娄意。傍人但未听。"
    },
    {
      "title": "晦日泛舟应诏诗",
      "poem": "袅袅春枝弱。关关新鸟呼。棹唱忽逶迤。菱歌时顾慕。睿赏芳月色。宴言忘日暮。游豫慰人心。照临康国步。"
    },
    {
      "title": "月下秋宴诗",
      "poem": "此夕甘言宴。月照露方涂。使星疑向蜀。剑气不关吴。良交契金水。上客慰萱苏。何必应刘辈。还来游邺都。"
    },
    {
      "title": "五日诗",
      "poem": "麦凉殊未毕。蜩鸣早欲闻。暄林尚黄鸟。浮天已白云。辟兵书鬼字。神印题灵文。因想苍梧郡。兹日祀东君。"
    },
    {
      "title": "庭柏诗",
      "poem": "古松图偃盖。新柏写炉峰。凌寒翠不夺。迎暄绿更浓。茹叶轻沈体。咀实化衰容。将使中台麝。违山能见从。"
    },
    {
      "title": "蜡节诗",
      "poem": "凝寒迫清祀。有酒宴嘉平。宿心保所道。藉此慰中情。"
    },
    {
      "title": "七月七日登舜山诗",
      "poem": "述职无风政。复路阻山河。还思麾盖日。留谢此山阿。"
    },
    {
      "title": "论叙裴伯茂诗",
      "poem": "临风想玄度。对酒思公荣。"
    },
    {
      "title": "大射赋诗",
      "poem": "尺书徵建邺。折简召长安。"
    }
  ],
  "刘逖": [
    {
      "title": "对雨诗",
      "poem": "重轮宵犯毕。行雨旦浮空。细落疑含雾。斜飞觉带风。湿槐仍足绿。沾桃更上红。无由似玄豹。纵意坐山中。"
    },
    {
      "title": "秋朝野望诗",
      "poem": "驻车凭险岸。飞盖历平湖。菊寒花稍发。莲秋叶渐枯。向浦低行雁。排空转噪乌。若将君共赏。何处减城隅。"
    },
    {
      "title": "浴温汤泉诗",
      "poem": "骊岫犹怀土。新丰尚有家。神井堪消疹。温泉足荡邪。紫苔生石岸。黄沫拥金沙。振衣殊未已。翻能停使车。"
    },
    {
      "title": "清歌发诗",
      "poem": "扇中通曼脸。曲里奏阳春。久应迷座客。何啻起梁尘。"
    }
  ],
  "祖珽": [
    {
      "title": "从北征诗",
      "poem": "翠旗临塞道。灵鼓出桑乾。祁山敛雰雾。瀚海息波澜。戍亭秋雨急。关门朔气寒。方系单于颈。歌舞入长安。"
    },
    {
      "title": "望海诗",
      "poem": "登高临巨壑。不知千万里。云岛相接连。风潮无极已。时看远鸿度。乍见惊鸥起。无待送将归。自然伤客子。"
    },
    {
      "title": "挽歌",
      "poem": "昔日驱驷马。谒帝长杨宫。旌悬白云外。骑猎红尘中。今来向漳浦。素盖转悲风。荣华与歌笑。万事尽成空。"
    }
  ],
  "安德王高延宗": [
    {
      "title": "经墓兴感诗",
      "poem": "夜台长自寂。泉门无复明。独有鱼山树。郁郁向西倾。睹物令人感。目极使魂惊。望碑遥堕泪。轼墓转伤情。轩丘终见毁。千秋空建名。"
    }
  ],
  "萧悫": [
    {
      "title": "临高台",
      "poem": "崇台高百尺。迥出望仙宫。画栱浮朝气。飞梁照晚虹。小衫飘雾縠。艳粉拂轻红。笙吹汶阳筱。琴奏峄山桐。舞逐飞龙引。花随少女风。临春今若此。极宴岂无穷。"
    },
    {
      "title": "上之回",
      "poem": "发轫城西畤。回舆事北游。山寒石道冻。叶下故宫秋。朔路传清警。边风卷画旒。岁馀巡省毕。拥仗返皇州。"
    },
    {
      "title": "飞龙引",
      "poem": "河曲衔图出。江上负舟归。欲因作雨去。还逐景云飞。引商吹细管。下徵泛长徽。持此凄清此。春夜舞罗衣。"
    },
    {
      "title": "奉和济黄河应教诗",
      "poem": "大蕃连帝室。骖驾奉皇猷。未明驱羽骑。凌晨方画舟。津城度维锦。岸柳夹缇油。钟声飏别岛。旗影照苍流。早光生剑服。朝风起节楼。滔滔细波动。裔裔轻舷浮。回桡避近碛。放舳下前洲。全疑上天汉。不异谒蓬丘。望知云气合。听识水声秋。从君何等乐。喜从神仙游。"
    },
    {
      "title": "和崔侍中从驾经山寺诗",
      "poem": "钩陈夜警徼。河汉晓参横。游骑腾文马。前驱转翠旌。野禽喧曙色。山树动秋声。云表金轮见。严端画栱明。塔疑从地涌。盖似积香成。泉高下溜急。松古上枝）平。仪台多壮思。丽藻蔚缘情。自嗤非照庑。何以继连城。"
    },
    {
      "title": "奉和悲秋应令诗",
      "poem": "秋天拟文学。秋水擅庄蒙。草湿蒹葭露。波卷洞庭风。便坐翻桑叶。长坂歇兰藂。檐喧犹有燕。陂静未来鸿。蝉噪闻疑断。池清映似空。刘安悲落木。曹植叹征蓬。重明岂凝滞。无累在渊冲。随时四序合。应物五情同。发言形恻隐。睿作挺神功。下材均朽木。何以慕凋虫。"
    },
    {
      "title": "屏风诗",
      "poem": "秦皇临碣石。汉帝幸明庭。非关重游豫。直是爱长龄。读记知州所。观图见岳形。晓识仙人气。夜辨少微星。服银有秘术。蒸丹传旧经。风摇百影树。花落万春亭。飞流近更白。丛竹远弥青。逍遥保清畅。因持悦性情。"
    },
    {
      "title": "奉和元日诗",
      "poem": "帝宫通夕燎。天门拂曙开。瑞云生宝鼎。荣光上露台。华山不凋叶。宜城万寿杯。遥见飞凫下。悬知叶县来。"
    },
    {
      "title": "奉和初秋西园应教诗",
      "poem": "池亭三伏后。林馆九秋前。清泠间泉石。散漫杂风烟。蕖开千叶影。榴艳百枝然。约岭停飞旆。凌波动画船。"
    },
    {
      "title": "奉和冬至应教诗",
      "poem": "天宫初动磬。缇室已飞灰。暮风吹竹起。阳云覆石来。拆冰开荔色。除雪出兰栽。惭无宋玉辨。滥吹楚王台。"
    },
    {
      "title": "奉和望山应教诗",
      "poem": "仙游本多趣。复此上秋初。严低石倒险。岭高松更疏。峰形疑鸟翅。塞路似狼居。瞩望情无已。词殚意有馀。"
    },
    {
      "title": "奉和咏龙门桃花诗",
      "poem": "旧闻开露井。今见植龙门。树少知非塞。花高异少源。论时应未发。故欲影归轩。秪言经摘罢。犹胜逐风翻。"
    },
    {
      "title": "春庭晚望诗",
      "poem": "春庭聊纵望。楼台自相隐。窗梅落晚花。池竹开初荀。泉鸣知水急。云来觉山近。不愁花不飞。到畏花飞尽。"
    },
    {
      "title": "秋思诗",
      "poem": "清波收潦日。华林鸣籁初。芙蓉露下落。杨柳月中疏。燕帏缃绮被。赵带流黄裾。相思阻音息。结梦感离居。"
    },
    {
      "title": "听琴诗",
      "poem": "洞门凉气满。闲馆夕阴生。弦随流水急。调杂秋风清。掩抑朝飞弄。凄断夜啼声。至人齐物我。持此悦高情。"
    },
    {
      "title": "和司徒铠曹阳辟疆秋晚诗",
      "poem": "叶疏知树落。香尽觉荷衰。山薮良多思。田园聊复归。"
    },
    {
      "title": "春日曲水诗",
      "poem": "落花无限数。飞鸟排花度。禁苑至饶风。吹花春满路。严前片石迥如楼。水里连沙聚作洲。二月莺声才欲断。三月春风已复流。分流绕小渡。堑水还相注。山头上望水云。水底看山树。舞馀香尚存。歌尽声犹住。麦垄一惊翚。菱潭两飞鹭。飞鹭复惊翚。倾曦带掩扉。芳飙翼还幰。藻露挹行衣。萧毂"
    },
    {
      "title": "野田黄雀行",
      "poem": "弱躯愧彩饰。轻毛非锦文。不知鸿鹄志。非是凤皇群。作风随浊雨。入曲应玄云。空城旧侣绝。沧海故交分。宁死明珠弹。且避鹰将军。"
    }
  ],
  "马元熙": [
    {
      "title": "日晚弹琴诗",
      "poem": "上客敞前扉。鸣琴对晚晖。掩抑歌张女。凄清奏楚妃。稍视红尘落。渐觉白云飞。新声独见赏。莫恨知音稀。"
    }
  ],
  "阳休之": [
    {
      "title": "春日诗",
      "poem": "迟迟暮春日。霭霭春光上。柔露洗金盘。轻丝缀珠网。渐看阶茝蔓。稍觉池莲长。蝴蝶映花飞。楚雀缘条响。"
    },
    {
      "title": "咏萱草诗",
      "poem": "开跗幽涧底。散彩曲堂垂。优柔清露湿。微穆惠风吹。朝朝含丽景。夜夜对华池。"
    },
    {
      "title": "正月七日登高侍宴诗",
      "poem": "广殿丽年辉。上林起春色。风生拂凋辇。云回浮绮翼"
    },
    {
      "title": "秋诗",
      "poem": "日照前窗竹。露湿后园薇。夜蛩扶砌响。轻蛾绕烛飞。"
    },
    {
      "title": "赠马子结兄弟诗",
      "poem": "三马俱白眉。"
    }
  ],
  "颜之推": [
    {
      "title": "神仙诗",
      "poem": "红颜恃容色。青春矜盛年。自言晓书剑。不得学神仙。风云落时后。岁月度人前。镜中不相识。扪心徒自怜。愿得金楼要。思逢玉钤篇。九龙游弱水。八凤出飞烟。朝游采琼实。夕宴酌膏泉。峥嵘下无地。列缺上陵天。举世聊一息。中州安足旋。"
    },
    {
      "title": "古意诗二首",
      "poem": "十五好诗书。二十弹冠仕。楚王赐颜色。出入章华里。作赋凌屈原。读书夸左史。数从明月燕。或侍朝云祀。登山摘紫芝。泛江采绿芷。歌舞未终曲。风尘暗天起。吴师破九龙。秦兵割千里。狐兔穴宗庙。霜露沾朝市。璧入邯郸宫。剑去襄城水。未《类聚》作不。获殉陵墓。独生良足耻。悯悯思旧都。恻恻怀君子。白发窥明镜。忧伤没余齿。宝珠出东国。美玉产南荆。隋侯曜我色。卞氏飞吾声。已加明称物。复饰夜光名。骊龙旦夕骇。白虹朝暮生。华彩烛兼乘。价值讵连城。常悲黄雀起。每畏灵蛟迎。千刃安可舍。一毁难复营。昔为时所重。今为时所轻。愿与浊泥会。思将垢石并。归真川岳下。抱润潜其荣。"
    },
    {
      "title": "从周入齐夜度砥柱",
      "poem": "侠客重艰辛。夜出小平津。马色迷关吏。鸡鸣起戍人。露鲜华剑彩。月照宝刀新。问我将何去。北海就孙宾。"
    },
    {
      "title": "和阳纳言听鸣蝉篇",
      "poem": "听秋蝉。秋蝉非一处。细柳高飞夕。长杨明月曙。历乱起秋声。参差揽人虑。单吟如转箫。群噪学调笙。乍飘流曼响。多含继绝声。垂阴自有乐。饮露独为清。短緌何足贵。薄羽不羞轻。螗螂翳下偏难见。翡翠竿头绝易惊。容止由来桂林苑。无事淹留南斗城。城中这皇里。金张及许史。权势热如汤。意气喧城市。剑影奔星落。马色浮云起。鼎俎陈龙凤。金石谐宫徵。关中满季心。关西饶孔子。讵用虞公立国臣。谁爱韩王游说士。红颜宿昔同春花。素鬓俄顷变秋草。中肠自有极。那堪教作转轮车。"
    },
    {
      "title": "诗",
      "poem": "悬鱼掩金扇。赵儒宗"
    },
    {
      "title": "咏龟诗",
      "poem": "有灵堪托梦。无心解自谋。不能蓍下伏。强从莲上游。负图非所冀。支床空见留。傥蒙一曳尾。当为屡回头。甄彬"
    },
    {
      "title": "诗",
      "poem": "五月披羊裘。负薪岂拾遗。杨子华"
    },
    {
      "title": "诗",
      "poem": "画牡丹处极分明。"
    }
  ],
  "弦超":[
    {
      "title": "成公智琼赠弦超",
      "poem": "飘飖浮勃述。敖曹云石滋。兹英不须润。至德与时期。神仙岂虚降。应运来相之。纳我荣五族。逆我致祸灾。"
    }
  ],
  "冯淑妃": [
    {
      "title": "感琵琶弦诗",
      "poem": "虽蒙今日宠。犹忆昔时怜。欲知心断绝。应看膝上弦。"
    }
  ],
  "崔氏": [
    {
      "title": "靧面辞",
      "poem": "取红花。取白雪。与儿洗面作光悦。取白雪。取红花。与儿洗面作妍华。取花红。取雪白。与儿洗面作光泽。取雪白。取花红。与儿洗面作华容。惠化尼"
    },
    {
      "title": "谣",
      "poem": "窦行台。去不回。"
    }
  ],
  "褚士达": [
    {
      "title": "梦人倚户授其诗",
      "poem": "九升八合粟。角斗定非真。堰却津中水。将留何处人。"
    },
    {
      "title": "徐铁臼怨歌",
      "poem": "桃李花。严霜落奈何。桃李子。严霜早落已。"
    }
  ],
  "周明帝宇文毓": [
    {
      "title": "贻韦居士诗",
      "poem": "六爻贞遁世。三辰光少微。颍阳去犹远。沧洲遂不归。风动秋兰佩。香飘莲叶衣。坐石窥仙洞。乘槎下钓矶。岭松千仞直。严泉百丈飞。聊登平乐观。遥想首阳薇。傥能同四隐。来参余万机。"
    },
    {
      "title": "过旧宫诗",
      "poem": "玉烛调秋气。金舆历旧宫。还如过白水。更似入新丰。秋潭渍晚菊。寒井落疏桐。举杯延故老。今闻歌大风。"
    },
    {
      "title": "和王褒咏摘花",
      "poem": "玉椀承花落。花落椀中芳。酒浮花不没。花含酒更香。"
    }
  ],
  "李昶": [
    {
      "title": "陪驾幸终南山诗",
      "poem": "尧盖临河颍。汉跸践华嵩。日旗回北凤。星旆转南鸿。青云过宣曲。先驱背射熊。金桴拂泉底。玉琯吹云中。古辙称难极。新途或易穷。烟生山欲尽。潭净水恒空。交松上连雾。修竹下来风。仙才道无别。灵气法能同。东枣羞朝座。西桃献夜宫。诏令王子晋。出对浮丘公。"
    },
    {
      "title": "奉和重适阳关",
      "poem": "衔悲向玉关。垂泪上瑶台。舞阁悬新网。歌梁积故埃。紫庭生绿草。丹墀染碧苔金。扉昼常掩珠。帘夜暗开。方池含水思。芳树结风哀。行雨归将绝。朝云去不回。独有西陵上。松声薄暮来。"
    }
  ],
  "高琳": [
    {
      "title": "宴诗",
      "poem": "寄言窦车骑。为谢霍将军。何以报天子。沙漠静妖氛。"
    }
  ],
  "宗懔": [
    {
      "title": "和岁首寒望诗",
      "poem": "旅骑出平原。钲铙遍野喧。接里开都邑。连车驻小门。稻车回故坞。猎马转新村。古碑空戴石。山龛未上幡。所言春不至。未有桃花源。"
    },
    {
      "title": "早春诗",
      "poem": "昨暝春风起。今朝春气来。莺鸣一两啭。花树数重开。散粉成初蝶。剪彩作新梅。游客伤千里。无暇上高台。"
    },
    {
      "title": "春望诗",
      "poem": "日暮春台望。徙倚爱馀光。都尉新移枣。司空始种杨。一枝犹桂馥。十步有兰香。望望无萱草。忘忧竟不忘。"
    },
    {
      "title": "麟趾殿咏新井诗",
      "poem": "当为醴泉出。先令浪井开。铜新九龙殿。石胜凌云台。宗羁"
    },
    {
      "title": "登渭桥诗",
      "poem": "仲山朝饮马。还坐渭桥中。南瞻临别馆。北望尽离宫。四面衣裾合。三条冠盖通。兰香想和季。云起忆成公。圯上相知早。鸡鸣幸共同。"
    }
  ],
  "萧捴": [
    {
      "title": "孀妇吟",
      "poem": "寒夜静房栊。孤妾思偏丛。悲生聚绀黛。泪下浸妆红。蓄恨萦心里。含啼归帐中。会须明月落。那忍见床空。"
    },
    {
      "title": "日出行",
      "poem": "昏昏隐远雾。团团乘阵云。正值秦楼女。含娇酬使君。"
    },
    {
      "title": "劳歌",
      "poem": "百年能几许。公事罢平生。寄言任立政。谁怜李少卿。"
    },
    {
      "title": "和梁武陵王遥望道馆诗",
      "poem": "神境流精阙。仙居紫翠房。今有寻真地。迤逦丽通庄。九柱含虬重。三台饰夜光。金辉碧海桃。玉笈紫书方。拂筵青鸟集。吹萧白凤翔。履归堪是燕。石在讵非羊。烟霞四照蕊。风月五名香。於兹喜临眺。愿得假霓裳。"
    },
    {
      "title": "上莲山诗",
      "poem": "独迈青莲岭。超奇紫盖峰。挂流遥似鹤。插石近如龙。沙崩闻韵鼓。霜落候鸣钟。飞花满丛桂。轻吹起修筇。石蒲今尚有。采摘更相逢。"
    }
  ],
  "王褒": [
    {
      "title": "关山篇",
      "poem": "从军出陇坂。驱马度关山。关山恒掩蔼。高峰白云外。遥望秦川水。千里长如带。好勇自秦中。意气多豪雄。少年便习战。十四已从戎。辽水深难渡。榆关断未通。"
    },
    {
      "title": "从军行二首",
      "poem": "兵书久闲习。征战数曾经。讲戎平乐观。学戏羽林亭。西征度疏勒。东驱出井陉。牧马滨长渭。营军毒上泾。平云如阵色。半月类城形。羽书封信玺。诏使动流星。对岸流沙白。缘河柳色青。将幕恒临斗。旌门常背刑。勋封瀚海石。功勒燕然铭。兵势因麾下。军图送掖庭。谁怜下玉箸。向暮掩金屏。黄河流水急。骢马远征人。谷望河阳县。桥渡小平津。年少多游侠。结客好轻身。代风愁枥马。胡霜宜角筋。羽书劳警急。边鞍倦苦辛。康居因汉使。卢龙称魏臣。荒戍唯看柳。边城不识春。男儿重意气。无为羞贱贫。"
    },
    {
      "title": "长安有狭邪行",
      "poem": "威纡狭邪道。车骑动相喧。博徒称剧孟。游侠号王孙。势倾魏侯府。交尽翟公门。路邪劳夹毂。涂艰倦折辕。日斜宣曲观。春还御宿园。涂歌杨柳曲。巷饮榴花樽。独有游梁倦。还守孝文园。"
    },
    {
      "title": "饮马长城窟",
      "poem": "北走长安道。征骑每经过。战垣临八阵。旌门对两和。屯兵戍陇北。饮马傍城阿。雪深无复道。冰合不生波。尘飞连阵聚。沙平骑迹多。昏昏垅坻月。耿耿雾中河。羽林犹角。将军尚雅歌。临戎常拔剑。蒙险屡提戈。秋风鸣马首。薄暮欲如何。"
    },
    {
      "title": "轻举篇",
      "poem": "天地能长久。神仙寿不穷。白玉东华检。方诸西岳童。俄瞻少海北。暂别扶桑东。俯观云似盖。低望月如弓。看棋城邑改。辞家墟巷空。流珠馀旧灶。种杏发新业。酒酿瀛洲玉。剑铸昆吾铜。谁能揽六博。还当访井公。"
    },
    {
      "title": "凌云台",
      "poem": "高台悬百尺。中夕殊未穷。北临酸枣寺。西眺明光宫。城旁抵双府。林里对相风。书题鹿卢榜。观写飞廉铜。窗开神女电。梁映美人虹。虞捐滥天宠。郑瞀特怀忠。庄生垂翠钓。昭仪拒斗熊。驰轮有盈缺。人道亦汙隆。还念西陵舞。非复邺城中。"
    },
    {
      "title": "出塞",
      "poem": "飞蓬似征客。千里自长驱。塞禽唯有雁。关树但生榆。背山看故垒。系马识馀蒲。还因麾下骑。来送月支图。"
    },
    {
      "title": "入塞",
      "poem": "戍久风尘色。动多意气豪。建章楼阁迥。长安陵树高。度冰伤马骨。经寒坠节旄。行当见天子。无假用钱刀。"
    },
    {
      "title": "关山月",
      "poem": "关山夜月明。秋色照孤城。影亏同汉阵。轮满逐胡兵。天寒光转白。风多晕欲生。寄言亭上吏。游客解鸡鸣。"
    },
    {
      "title": "长安道",
      "poem": "槐衢回北第。驰道度西宫。树阴连袖色。尘影杂衣风。采桑逢五马。停车对两童。喧喧许史座。钟鸣宾未穷。"
    },
    {
      "title": "明君词",
      "poem": "阑殿辞新宠。椒心馀故情。鸿飞渐南陆。马首倦西征。寄书参汉使。衔涕望秦城。唯馀马上曲。犹作出关声。"
    },
    {
      "title": "游侠篇",
      "poem": "京洛出名讴。豪侠竞交游。河南期四姓。关西谒五侯。斗鸡横大道。走马出长楸。桑阴徙将夕。槐路转淹留。"
    },
    {
      "title": "古曲",
      "poem": "青楼临大道。游侠尽淹留。陈王金被马。秦女桂为钩。驰轮洛城）巷。斗鸡南陌头。薄暮风尘起。聊为清夜游。"
    },
    {
      "title": "高句丽",
      "poem": "萧萧易水生波。燕赵佳人自多。倾杯覆碗漼漼。垂手奋袖婆娑。不惜黄金散尽。只畏白日蹉跎。"
    },
    {
      "title": "燕歌行",
      "poem": "初春丽晃莺欲娇。桃花流水没河桥。蔷薇花开百重叶。杨柳拂地数千条。陇西将军号都护。楼兰校尉称嫖姚。自从昔别春燕分。经年一去不相闻。无复汉地关山月。唯有漠北蓟城云。淮南桂中明月影。流黄机上织成文。充国行军屡筑营。阳史讨虏陷平城。城下风多能却阵。沙中雪浅讵停兵。属国小妇犹年少。羽林轻骑数征行。遥闻陌头采桑曲。犹胜边地胡笳声。胡笳向暮使人泣。长望闺中空伫立。桃花落地杏花舒。）桐生井底寒叶疏。试为来看上林雁。应有遥寄陇头书。"
    },
    {
      "title": "日出东南隅行",
      "poem": "晓星西北没。朝日东南隅。阳窗临玉女。莲帐照金铺。凤楼称独立。绝世良所无。镜悬四龙网。枕画七星图。银镂明光带。金地织成衤霝。调弦大垂手。歌曲凤将雏。采桑三市路。卖酒七条衢。道逢五马客。夹毂来相趋。将军多事势。夫婿好形模。高箱照云母。壮马饰当颅。单衣火浣布。利剑水精珠。自知心所爱。仕宦执金吾。飞甍凋翡翠。绣桷画屠苏。银烛附弹映鸡羽。黄金步摇动襜褕。兄弟五日时来归。高车竟道生光辉。名唱两行堂上起。鸳鸯十七阶前飞。少年任侠轻年月。珠丸出弹遂难追。"
    },
    {
      "title": "墙上难为趋",
      "poem": "昔称梁孟子。兼闻鲁孔丘。记政聊为述。问东岂相酬。末代多侥倖。卿相尽经由。台郎百金价。台司千万求。当朝少直笔。趋代皆曲钩。廷尉十年不得调。将军百战未封侯。夜伏拥门作常伯。自有蒲萄得凉州。白璧求善价。明珠难暗投。高墙不可践。井水自难浮。风胡有年岁。銛利比吴钩。"
    },
    {
      "title": "九日从驾诗",
      "poem": "黄山猎地广。青门官路长。律改三秋节。气应九钟霜。曙影初分地。暗色始成光。高旆长楸坂。缇幕杏间堂。射马垂双带。丰貂佩两璜。苑寒梨树紫。山秋菊叶黄。华露霏霏冷。轻飚飒飒凉。终惭属车对。空假侍中郎。"
    },
    {
      "title": "入朝守门开诗",
      "poem": "凤池通复道。严驾早凌晨。铁符行警曙。银棨未开闉。堑暗城无影。晴新路不尘。屯兵引画剑。骑吹动班轮。徒知仰睿藻。抽辞殊未申。"
    },
    {
      "title": "赠周处士诗",
      "poem": "我行无岁月。征马屡盘桓。崤曲三危岨。关重九折难。犹持汉使节。尚服楚臣冠。巢禽疑上幕。惊羽畏虚弹。飞蓬去不已。客思渐无端。壮志与时歇。生年随事阑。百龄悲促命。数刻念馀欢。云生陇坻黑。桑疏蓟北寒。鸟道无蹊径。清汉有波澜。思君化羽翮。要我铸金丹。"
    },
    {
      "title": "别陆子云诗",
      "poem": "解缆出南浦。征棹且凌晨。还看分手处。唯馀送别人。中流摇盖影。边江落骑尘。平湖开曙日。细柳发新春。沧波不可望。行云聊共因。"
    },
    {
      "title": "奉和赵王途中五韵诗",
      "poem": "飘飘映车幕。出没望连旗。度云还翊阵。回风即送师。峡路沙如月。山峰石似眉。村桃拂红粉。岸柳被青丝。锦城遥可望。回鞍念此时。"
    },
    {
      "title": "和张侍中看猎诗",
      "poem": "上林冬狩返。回中讲射归。还登宣曲观。更猎黄山围。严冬桑柘惨。寒霜马骑肥。绁卢随兔起。高鹰接雉飞。独嗟来远客。辛苦倦边衣。"
    },
    {
      "title": "和庾司水修渭桥诗",
      "poem": "东流仰天汉。南渡似牵牛。长堤通甬道。飞梁跨造舟。使者开金堰。太守拥河流。广陵候涛水。荆峡望阳侯。波生从故舶。沙涨涌新洲。天星识辩对。检玉应沈钩。空悦浮《云赋》。非复采莲讴。"
    },
    {
      "title": "玄圃浚池临泛奉和诗",
      "poem": "长洲春水满。临泛广川中。石壁如明镜。飞桥类饮虹。垂杨夹浦绿。新桃缘径红。对楼还泊岸。迎波暂守风。渔舟钓欲满。莲房采）半空。於兹临北阙。非复坐墙东。"
    },
    {
      "title": "和从弟佑山家诗二首",
      "poem": "采药名山顶。时节无春冬。散云非一色。连岩异众峰。合沓似无径。间关定有踪。山窗临绝顶。檐溜俯危松。空林鸣暮雨。虚谷应朝钟。仙童时可遇。羽客屡相逢。若值韩众药。当御长房龙。结交非俗士。仙侣自招携。少华隐日月。太乙寻虹霓。众林积为籁。围竹茂成埤。幽谷曙无景。荒途昼欲迷。滴沥寒泉溜。呌啸秋猿啼。白云帝乡起。神禽丹穴栖。箭筱时通径。桃李复成蹊。今身得其所。群物可令齐。"
    },
    {
      "title": "咏雁诗",
      "poem": "伺潮闻曙响。妒垄有春翚。岂若云中雁。秋时塞外归。河长犹可涉。海阔故难飞。霜多声转急。风疏行屡稀。园池若可至。不复怯虞机。"
    },
    {
      "title": "送观宁侯葬诗",
      "poem": "蒙羽高峻极。淮泗导清源。刑茅广裂地。跗萼盛开蕃。纷纶彤雘彩。从容琼玉温。冲飚摇柏幹。烈火壮曾昆。畴昔同羁旅。辛苦涉凉暄。观风方听乐。垂泪遽伤魂。造舟虚客礼。高闬掩宾垣。桂树思公子。芳草惜王孙。今晨向郊郭。犹似背轘辕。丹旐书空位。素帐设虚樽。楚琴南操绝。韩书旧说存。西靡伤新树。东陵惜故园。自怜悲谷影。弥怆玉关门。馀辉尽天末。夕雾拥山根。平原看独树。皋亭望列村。寂寥还盖静。荒茫归路昏。挽铎已流唱。歌童行自喧。眷言千载后。谁将游九原。"
    },
    {
      "title": "送刘中书葬诗",
      "poem": "昔别伤南浦。今归去北邙。书生空托梦。久客每思乡。塞近边云黑。尘昏野日黄。陵谷俄迁变。松柏易荒凉。题铭无复迹。何处验龟长。"
    },
    {
      "title": "别王都官诗",
      "poem": "连翩悯流客。凄怆惜离群。东西御沟水。南北会稽云。河桥两堤绝。横歧数路分。山川遥不见。怀袖远相闻。"
    },
    {
      "title": "送别裴仪同诗",
      "poem": "河桥望行旅。长宁送故人。沙飞似军幕。蓬卷若车轮。边衣苦霜雪。愁貌捐风尘。行路皆兄弟。千里念相亲。"
    },
    {
      "title": "渡河北诗",
      "poem": "秋风吹木叶。还似洞庭波。常山临代郡。亭障绕黄河。心悲异方乐。肠断陇头歌。薄暮临征马。失道北山阿。"
    },
    {
      "title": "咏月赠人诗",
      "poem": "月色当秋夜。斜晖映薄帷。上弦如半璧。初魄似蛾眉。渡云光忽驶。中天影更迟。高阳怀许掾。对此益相思。"
    },
    {
      "title": "和殷廷尉岁暮诗",
      "poem": "岁晚悲穷律。他乡念索居。寂寞灰心尽。摧残生意馀。产空交道绝。财殚密亲疏。空悲赵壹赋。还著虞卿书。"
    },
    {
      "title": "看斗鸡诗",
      "poem": "躞蹀始横行。意气欲相倾。妒敌金芒起。猜群芥粉生。入场疑挑战。逐退似追兵。谁知函谷下。人去独开城。"
    },
    {
      "title": "弹棋诗",
      "poem": "投壶生电影。六博值仙人。何如镜奁上。自有拂轻巾。隔涧疑将别。陇头如望秦。握笔徒思赋。辞短竟无陈。"
    },
    {
      "title": "从驾北郊诗",
      "poem": "维皇敬明祀。望拜出河东。地灵开复道。营星发紫宫。衡街响清跸。侦候起相风。森沈羽林骑。肃穆虎贲弓。"
    },
    {
      "title": "奉和赵王隐士诗",
      "poem": "凫鹄均长短。鹏鷃共逍遥。清襟蕴秀气。虚席满风飚。断弦惟续葛。独酌止倾瓢。菖蒲九重节。桑薪七过烧。"
    },
    {
      "title": "始发宿亭诗",
      "poem": "送人亭上别。被马枥中嘶。漠漠村烟起。离离岭树齐。落星侵晓没。残月半山低。"
    },
    {
      "title": "山池落照诗",
      "poem": "竹馆掩荆扉。池光晦晚晖。孤舟隐荷出。轻棹染苔归。浴禽时侣窜。惊羽忽单飞。"
    },
    {
      "title": "咏雾应诏诗",
      "poem": "七条开早陌。五里暗朝氛。带楼疑海气。含盖似浮云。方从河水上。预奉绿图文。"
    },
    {
      "title": "入关故人别诗",
      "poem": "百年馀古树。千里暗黄尘。关山行就近。相看成远人。"
    },
    {
      "title": "过藏矜道馆诗",
      "poem": "松古无年月。鹄去复来归。石壁藤为路。山窗云作扉。"
    },
    {
      "title": "明庆寺石壁诗",
      "poem": "夏水悬台际。秋泉带雨馀。石生铭字长。山久谷神虚。"
    },
    {
      "title": "云居寺高顶诗",
      "poem": "中峰云已合。绝顶日犹晴。邑居随望近。风烟对眼生。"
    },
    {
      "title": "咏定林寺桂树",
      "poem": "岁馀凋晚叶。年至长新围。月轮三五映。乌生八九飞。杨文佑"
    },
    {
      "title": "为周宣帝歌",
      "poem": "朝亦醉。暮亦醉。日日恒常醉。政事日无次。"
    }
  ],
  "周宣帝宇文赟": [
    {
      "title": "歌",
      "poem": "自知身命促。把烛夜行游。"
    }
  ],
  "赵王宇文招": [
    {
      "title": "从军行",
      "poem": "辽东烽火照甘泉。蓟北亭障接燕然。水冻菖蒲未生节。关寒榆荚不成钱。"
    }
  ],
  "滕王宇文逌": [
    {
      "title": "至渭源诗",
      "poem": "源渭奔禹穴。轻澜起客亭。浅浅满涧响。荡荡竟川鸣。潘生称运石。冯子听波声。斜去临天半。横来对始平。合流应不杂。方知性本清。"
    }
  ],
  "王晞": [
    {
      "title": "诣晋祠赋诗",
      "poem": "日落应归去。鱼岛见留连。"
    }
  ],
  "庾信": [
    {
      "title": "对酒歌",
      "poem": "春水望桃花。春洲藉芳杜。琴从绿珠借。酒就文君取。牵马向渭桥。日曝山头脯。山简接倒。王戎如意舞。筝鸣金谷园。笛韵平阳坞。人生一百年。欢笑惟三五。何处觅钱刀。求为洛阳贾。"
    },
    {
      "title": "王昭君",
      "poem": "拭啼辞戚里。回顾望昭阳。镜失菱花影。钗除却月梁。围腰无一尺。垂泪有千行。绿衫承马汗。红袖拂秋霜。别曲真多恨。哀弦须更张。"
    },
    {
      "title": "昭君辞应诏",
      "poem": "敛眉光禄塞。还望夫人城。片片红颜落。双双泪眼生。冰河牵马渡。雪路抱鞍行。胡风入骨冷。夜月照心明。方调琴上曲。变入胡笳声。"
    },
    {
      "title": "出自蓟北门行",
      "poem": "蓟门还北望。役役尽伤情。关山连汉月。陇水向秦城。笳寒芦叶脆。弓冻纻弦鸣。梅林能止渴。复姓可防兵。将军朝挑战。都护夜巡营。燕山犹有石。须勒几人名。"
    },
    {
      "title": "结客少年场行",
      "poem": "结客少年场。春风满路香。歌撩李都尉。果掷潘河阳。隔花遥劝酒。就水更移床。今年喜夫婿。新拜羽林郎。定知刘碧玉。偷嫁汝南王。"
    },
    {
      "title": "道士步虚词十首",
      "poem": "浑成空教立。元始正图开。赤玉灵文下。朱陵真气来。中天九龙馆。倒景八风台。云度弦歌响。星移空殿回。青衣上少室。童子向蓬莱。逍遥闻四会。倏忽度三灾。东明九芝盖。北烛五云车。飘遥入倒景。出没上烟霞。春泉下玉溜。青鸟向金华。汉帝看桃核。齐侯问枣花。上元应送酒。来向蔡经家。归心游太极。回向入无名。五香芬紫府。千灯照赤城。凤林采珠实。龙山种玉荣。夏簧三舌响。舂钟九乳鸣。绛河应远别。黄鹄来相迎。凝真天地表。绝想寂寥前。有象犹虚豁。忘形本自然。开经壬子世。值道甲申年。回云随舞曲。流水逐歌弦。石髓香如饭。芝房脆似莲。停鸾燕瑶水。归路上鸿天。洞灵尊上德。虞石会明真。要妙思玄牝。虚无养谷神。丹丘乘翠凤。玄圃御斑麟。移梨付苑吏。种杏乞山人。自此逢何世。从今复几春。海无三尺水。山成数寸尘。无名万物始。有道百灵初。寂绝乘丹气。玄明上玉虚。三元随建节。八景逐回舆。赤凤来衔玺。青乌入献书。坏机仍成机。枯鱼还作鱼。栖心浴日馆。行乐止云墟。道生乃太乙。守静即玄根。中和炼九气。甲子谢三元。居民受善水。教学重香园。凫留报关吏。鹤去画城门。更以忻无迹。还来寄绝言。北阙临玄水。南宫生绛云。龙泥印玉策。大火炼真文。上元风雨散。中天歌吹分。灵驾千寻上。空香万里闻。地境阶基远。天窗影迹深。碧玉成双树。空青为一林。鹄巢堪炼石。蜂房得煮金。汉武多骄慢。淮南不小心。蓬莱入海底。何处可追寻。麟洲一海阔。玄圃半天高。浮丘迎子晋。若士避卢敖。经餐林虑李。旧食绥山桃。成丹须竹节。刻髓用芦刀。无妨隐士去。即是贤人逃。"
    },
    {
      "title": "乌夜啼",
      "poem": "桂树悬知远。风竿讵肯低。独怜明月夜。孤飞犹未栖。虎贲谁见惜。御史讵相携。虽言入弦管。终是曲中啼。"
    },
    {
      "title": "怨歌行",
      "poem": "家住金陵县前。嫁得长安少年。回头望乡泪落。不知何处天边。胡尘几日应尽。汉月何时更圆。为君能歌此曲。不觉心随断弦。"
    },
    {
      "title": "舞媚娘",
      "poem": "朝来户前照镜。含笑盈盈自看。眉心浓黛直点。额角轻黄细安。秪疑落花慢去。复道春风不还。少年唯有欢乐。饮酒那得留残。"
    },
    {
      "title": "乌夜啼",
      "poem": "促柱繁弦非子夜。歌声舞态异前溪。御史府中何处宿。洛阳城头那得栖。弹琴蜀郡卓家女。织锦秦川窦氏妻。讵不自惊长泪落。到头啼乌恒夜啼。"
    },
    {
      "title": "燕歌行",
      "poem": "代北云气昼昏昏。千里飞蓬无复根。寒雁嗈嗈渡辽水。桑叶纷纷落蓟门。晋阳山头无箭竹。疏勒城中乏水源。属国征戍久离居。阳关音信绝能疏。愿得鲁连飞一箭。持寄思归燕将书。渡辽本自有将军。寒风萧萧生水纹。妾惊甘泉足烽火。君讶渔阳少阵云。自从将军出细柳。荡子空床难独守。盘龙明镜饷秦嘉。辟恶生香寄韩寿。春分燕来能几日。二月蚕眠不复久。洛阳游丝百丈连。黄河春冰千片穿。桃花颜色好如马。榆荚新开巧似钱。蒲桃一杯千日醉。无事九转学神仙。定取金丹作几服。能令华表得千年。"
    },
    {
      "title": "杨柳歌",
      "poem": "河边杨柳百丈枝。别有长条宛地垂。河水冲激根株危。倏忽河中风浪吹。可怜巢里凤凰儿。无故当年生别离。流槎一去上天池。织女支机当见随。谁言从来荫数国。直用东南一小枝。昔日公子出南皮。何处相寻玄武陂。骏马翩翩西北驰。左右弯弧仰月支。连钱障泥渡水骑。白玉手板落盘螭。君言丈夫无意气。试问燕山那得碑。凤凰新管箫史吹。朱鸟春窗玉女窥。衔云酒杯赤玛瑙。照日食螺紫琉璃。百年霜露奄离披。一旦功名不可为。定是怀王作计误。无事翻复用张仪。不如饮酒高阳池。日暮归时倒接武昌城下谁见移。官渡营前那可知。独忆飞絮鹅毛下。非复青丝马尾垂。欲与梅花留一曲。共将长笛管中吹。"
    },
    {
      "title": "奉和泛江诗",
      "poem": "春江下白帝。画舸向黄牛。锦缆回沙碛。兰桡避荻洲。湿花随水泛。空巢逐树流。建平船柹下。荆门战）舰浮。岸社多乔木。山城足迥楼。日落江风静。龙吟回上游。"
    },
    {
      "title": "奉和山池诗",
      "poem": "乐官多暇豫。望苑暂回舆。鸣笳陵绝限。飞盖历通渠。桂亭花未落。桐门叶半疏。荷风惊浴鸟。桥影聚行鱼。日落含山气。云归带雨馀。"
    },
    {
      "title": "陪驾幸终南山和宇文内史诗",
      "poem": "玉山乘四载。瑶池宴八龙。鼋桥浮少海。鹄盖上中峰。飞狐横塞路。白马当河冲。水奠三川石。山封五树松。长虹双瀑布。圆阙两芙蓉。戍楼鸣夕鼓。山寺响晨钟。新蒲节转促。短荀箨犹重。树宿含樱鸟。花留酿蜜蜂。迎风下列缺。洒酒召昌容。且欣陪北上。方欲待东封。"
    },
    {
      "title": "和宇文内史春日游山诗",
      "poem": "游客值春辉。金鞍上翠微。风逆花迎面。山深云湿衣。雁持一足倚。猿将两臂飞。戍楼侵岭路。山村落猎围。道士封君达。仙人丁令威。煮丹於此地。居然未肯归。"
    },
    {
      "title": "游山诗",
      "poem": "聊登玄圃殿。更上增城山。不知高几里。低头看世间。唱歌云欲聚。弹琴鹤欲舞。涧底百重花。山根一片雨。婉婉藤倒垂。亭亭松直竖。"
    },
    {
      "title": "和宇文京兆游田诗",
      "poem": "小苑禁门开。长杨猎客来。悬知画眉罢。走马向章台。涧寒泉反缩。山晴云倒回。熊饥自舐掌。雁惊独衔枚。美酒馀杭醉。芙蓉即奉杯。"
    },
    {
      "title": "奉报寄洛州诗",
      "poem": "舟师会孟津。甲子阵东邻。雷辕惊战鼓。剑室动金神。幕府风云气。军门关塞人。长旍析鸟羽。合甲抱犀鳞。星芒一丈。月晕七重轮。黎阳水稍渌。官渡柳应春。无庸奉天眷。驱传牧南秦。繁词劳简牍。杂俗弊风尘。上洛逢都尉。商山见逸民。留滞终南下。唯当一史臣。"
    },
    {
      "title": "奉服穷秋寄隐士诗",
      "poem": "王倪逢齿缺。桀溺偶长沮。藜床负日卧。麦陇带经锄。自然曲木几。无名科斗书。聚花聊饲雀。穿池试养鱼。小村治涩路。低田补坏渠。秋水牵沙落。寒藤抱树疏。空枉平原骑。来过仲蔚庐。"
    },
    {
      "title": "上益州上柱国赵王诗二首",
      "poem": "铜梁影棠树。石镜写褰帷。两江如渍锦。双峰似画眉。穿荷低晚盖。衰柳挂残丝。风流盛儒雅。泉涌富文词。无因同子淑。暂得侍临淄。寂寞岁阴穷。苍茫云貌同。鹤毛飘乱雪。车毂转飞蓬。雁归知向暖。鸟巢解背风。寒沙两岸白。猎火一山红。愿想悬鹑弊。时嗟陋巷空。"
    },
    {
      "title": "谨赠司寇淮南公诗",
      "poem": "危邦久乱德。天策始乘机。九河闻誓众。千里见连旗。虢亡垂棘返。齐平宝鼎归。久弊风尘俗。殊劳关塞衣。绊骥还千里。垂鹏更九飞。犹怜马齿进。应念节旄稀。回轩入故里。园柳始依依。旧竹侵行径。新桐益几围。寒谷梨应重。秋林栗更肥。美酒还参圣。雕文本入微。促歌迎赵瑟。游弦召楚妃。小人司刺举。明易攵实滥吹。南部治都尉。军谋假建威。商山隐士石。丹水凤凰矶。野亭长被马。山城早掩扉。传呼拥绛节。交戟映彤闱。遂令忘楚操。何但食周薇。三十六水变。四十九条非。丹灶风烟歇。年龄蒲柳衰。同僚敢不尽。畴日惧难追。"
    },
    {
      "title": "正旦上司宪府诗",
      "poem": "诘旦启门栏。繁辞涌笔端。苍鹰下狱吏。獬豸饰刑官。司朝引玉节。盟载捧珠盘。穷纪星移次。归馀律未殚。雪高三尺厚。冰深一丈寒。短笋犹埋竹。香心未起兰。孟门久失路。扶摇忽上抟。栖乌还得府。弃马复归拦。荣华名义重。虚薄报恩难。枚乘还起疾。贡禹遂弹冠。方垂莲叶剑。未用竹根丹。一知悬象法。谁思垂钓竿。"
    },
    {
      "title": "任洛州",
      "poem": "酬薛文学见赠别诗子居河之曲。英彦本连踪。盐形或变虎。鼎气乍成龙。若人承载德。宫墙定数重。五衢开辩路。四照起文烽。曰余滥推毂。民愿始天从。上洛分都尉。弘农开附庸。羊肠建九阪。熊耳对双峰。白石仙人芋。青林隐士松。北梁送孙楚。西堤别葛龚。故人倘书札。黎阳土足封。"
    },
    {
      "title": "将命至邺酬祖正员诗",
      "poem": "我皇临九有。声教洎无堤。兴文盛礼乐。偃武息氓黎。承乏驱骐骥。旌旗事琬珪。古碑文字尽。荒城年代迷。被陇文瓜熟。交塍香穗低。投琼实有慰。报李更无蹊。"
    },
    {
      "title": "将命至邺诗",
      "poem": "大国修聘礼。亲邻自此敦。张旃事原隰。负扆报成言。西过犯风露。北指度轘辕。交欢值公子。展礼觌王孙。何以誉嘉树。徒欣赋采蘩。四牢盈折俎。三献满罍樽。人臣无境外。何由欣此言。风俗既殊阻。山河不复论。无因旅南馆。空欲祭西门。眷然惟此别。夙期幸共存。"
    },
    {
      "title": "入彭城馆诗",
      "poem": "襄君前建国。项氏昔棱威。鶂飞伤楚战。鸡鸣悲汉围。年代殊氓俗。风云更盛衰。水流浮磬动。山喧双翟飞。夏馀花欲尽。秋近燕将稀。槐庭垂绿穗。莲浦落红衣。徒知日云暮。不见舞雩归。"
    },
    {
      "title": "同州还诗",
      "poem": "赤岸绕新村。青城临绮门。范雎新入相。穰侯始出蕃。上林催猎响。河桥争渡喧。窜雉飞横涧。藏狐入断原。将军高宴晚。来过青竹园。"
    },
    {
      "title": "从驾观讲",
      "poem": "武诗校战出长杨。兵栏入斗场。置阵横云起。开营雁翼张。门嫌磁石碍。马畏铁菱伤。龙渊触牛斗。繁弱骇天狼。落星奔骥騄。浮云上骕骦。急风吹战鼓。高尘拥贝装。骇猿时落木。惊鸿屡断行。树寒条更直。山枯菊转芳。豹略推全胜。龙图揖所长。小臣欣寓目。还知奉会昌。"
    },
    {
      "title": "奉报赵王出师在道赐诗",
      "poem": "上将出东平。先定下江兵。弯弓伏石动。振鼓沸沙鸣。横海将军号。长风骏马名。雨歇残虹断。云归一雁征。暗严朝石湿。空山夜火明。低桥涧底渡。狭路花中行。锦车同建节。鱼轩异泊营。军中女子气。塞外夫人城。小人乖摄养。歧路阻逢迎。几月芝田熟。何年金灶成。哀笳关塞曲。嘶马别离声。王子身为宝。深思不倚衡。"
    },
    {
      "title": "和赵王送峡中军诗",
      "poem": "楼船聊习战。白羽试捴军。山城对却月。岸阵平云。赤虵悬弩影。流星抱剑文。胡笳遥警夜。塞马暗嘶群。客行明月峡。猿声不可闻。"
    },
    {
      "title": "奉和赵王途中五韵诗",
      "poem": "飘飘映车幕。出没望连旗。度云还翊阵。回风即送师。峡路沙如月。山峰石似眉。村桃拂红粉。岸柳被青丝。锦城遥可望。回鞍念此时。"
    },
    {
      "title": "侍从徐国公殿下军行诗",
      "poem": "八风占阵气。六甲候兵韬。置府仍张幕。麾军即秉旄。长旗临广武。烽火照成皋。巡寒重挟纩。酌水胜单醪。阵后云逾直。兵深星转高。电驱龙马。山精镂宝刀。塞迥翻榆叶。关寒落雁毛。既得从神武。何须念久劳。"
    },
    {
      "title": "同卢记室从军诗",
      "poem": "《河图》论阵气。金匮辨星文。地中鸣鼓角。天上下将军。函犀恒七属。络铁本千群。飞梯聊度绛。合弩暂凌汾。寇阵先中断。妖营即两分。连烽对岭度。嘶马隔河闻。箭飞如疾雨。城崩似坏云。英王於此战。何用武安君。"
    },
    {
      "title": "伏闻游猎诗",
      "poem": "虞旗喜旦晴。猎马向山横。石关鱼贯上。山梁雁翅行。雪平寻兔迹。林藂听雉声。马嘶山谷响。弓寒桑柘鸣。闻弦鸟自落。望火兽空惊。无风树即正。不冻水还平。谁知茂陵下。愿入雎阳城。"
    },
    {
      "title": "见征客始还遇猎诗",
      "poem": "贰师新受诏。长平正凯归。犹言乘战马。未得解戎衣。上林遇逐猎。宜春暂合围。汉帝熊犹愤。秦王雉更飞。故人迎借问。念旧始依依。河边一片石。不复肯支机。"
    },
    {
      "title": "奉和阐弘二教应诏诗",
      "poem": "五明教已设。三元法复开。鱼山将鹤岭。清梵两边来。香烟聚为塔。花雨积成台。空心论佛性。贞气辨仙才。露盘高掌滴。风乌平翅回。无劳问待诏。自识昆明灰。"
    },
    {
      "title": "至《老子》庙应诏诗",
      "poem": "虚无推驭辨。寥廓本乘霓。三门临苦县。九井对灵谿盛丹须竹节。量药用刀圭。石似临邛芋。芝如封禅泥。毻毛新鹄小。盘根古树低。野戍孤烟起。春山百鸟啼。路有三千别。途经七圣迷。唯当别关吏。直向流沙西。"
    },
    {
      "title": "奉和赵王游仙诗",
      "poem": "藏山还采药。有道得从师。京兆陈安世。成都李意期。玉京传相鹤。太乙授飞龟。白石香新芋。青泥美熟芝。山精逢照镜。樵客值围棋。石纹如碎锦。藤苗似乱丝。蓬莱在何处。汉后欲遥祠。"
    },
    {
      "title": "奉和同泰寺浮图诗",
      "poem": "岧岧凌太清。照殿比东京。长影临双阙。高层出九城。栱积行云碍。幡摇度鸟惊。凤飞如始泊。莲合似初生。轮重对月满。铎韵拟鸾声。画水流全住。图云色半轻。露晚盘犹滴。珠朝火更明。虽连博望苑。还接银沙城。天香下桂殿。仙梵入伊笙。庶闻八解乐。方遣六尘情。"
    },
    {
      "title": "奉和法筵应诏诗",
      "poem": "五城邻北极。百雉壮西昆。钩陈横复道。阊阖抵灵轩。千柱莲花塔。由旬紫绀园。佛影胡人记。经文汉语翻。星窥朱鸟牖。云宿凤凰门。新禽解杂啭。春柳卧生根。早雷惊蛰户。流雪长河源。建始移交让。徽音种合昏。风飞扇天辩。泉涌属丝言。羁臣从散木。无以预中天。遥可望。终类仰鹍弦。"
    },
    {
      "title": "和从驾登云居寺塔",
      "poem": "诗重峦千仞塔。危磴九层台。石关恒逆上。山梁乍斗回。阶下云峰出。窗前风洞开。隔岭钟声度。中天梵响来。平时欣侍从。於此暂徘徊。"
    },
    {
      "title": "和",
      "poem": "何仪同讲竟述怀诗无名即讲道。有动定论机。安经让礼席。正业理儒衣。似得游焉趣。能同舍讲归。石渠人少歇。华阴市暂稀。秋云低晚气。短景侧馀辉。萤排乱草出。雁舍断芦飞。别有平陵迳。萧条客鬓衰。饥噪空仓雀。寒惊懒妇机。实欣怀谀问。逢君理入微。"
    },
    {
      "title": "奉和赵王隐士诗",
      "poem": "洛阳徵五隐。东都别二贤。云气浮函谷。星光集颍川。霸陵采樵路成都卖卜钱。鹿裘披稍裂。藜床坐欲穿。阮籍唯长啸。嵇康讶一弦。涧险无平石。山深足细泉。短松犹百尺。）少鹤已千年。野鸟繁弦啭。山花焰火然。洞风吹户里。石乳滴窗前。虽无亭长识。终见野人传。"
    },
    {
      "title": "经陈思王墓诗",
      "poem": "公子独忧生。丘垄擅馀名。采樵枯树尽。犁田荒隧平。宁追宴平乐。讵想谒承明。旦余来锡命。兼言事结成。飘遥河朔远。飐飚飓风鸣。雁与云俱阵。沙将蓬共惊。枯桑落古社。寒鸟归孤城。陇水哀葭曲。渔阳惨鼓声。离家来远客。安得不伤情。  庾信"
    },
    {
      "title": "拟咏怀诗二十七首",
      "poem": "步兵未饮酒。中散未弹琴。索索无真气。昏昏有俗心。涸鲋常思水。惊飞每失林。风云能变色。松竹且悲吟。由来不得意。何必往长岑。赭衣居傅严。垂纶在渭川。乘舟能上月。飞幰欲扪天。谁知志不就。空有直如弦。洛阳苏季子。连衡遂不连。既无六国印。翻思二顷田。俎豆非所习。帷幄复无谋。不言班定远。应为万里侯。燕客思辽水。秦人望陇头。倡家遭强娉。质子值仍留。自怜才智尽。空伤年鬓秋。楚材称晋用。秦臣即赵冠。离宫延子产。羁旅接陈完。寓卫非所寓。安齐独未安。雪泣悲去鲁。凄然忆相韩。唯彼穷途恸。知余行路难。惟忠且惟孝。为子复为臣。一朝人事尽。身名不足亲。吴起常辞魏。韩非遂入秦。壮情已消歇。雄图不复申。移住华阴下。终为关外人。畴昔国士遇。生平知己恩。直言珠可吐。宁知炭可吞。一顾重尺璧。千金轻一言。悲伤刘孺子。凄怆史皇孙。无因同武骑。归守灞陵园。榆关断音信。汉使绝经过。胡笳落泪曲。羌笛断肠歌。纤腰减束素。别泪损横波。恨心终不歇。红颜无复多。枯木期填海。青山望断河。白马向清波。乘冰始渡河。置兵须近水。移营喜灶多。长坂初垂翼。鸿沟遂倒戈。的颅於此去。虞兮奈若何。空营卫青冢。徒听田横歌。北临玄菟郡。南戍朱鸢城。共此无期别。俱知万里情。昔尝游令尹。今时事客卿。不特贫谢富。安知死羡生。怀秋独悲此。平生何谓平。悲歌度燕水。弭节出阳关。李陵后此去。荆卿不复还。故人形影灭。音书两俱绝。遥看塞北云。悬想关山雪。游子河梁上。应将苏武别。摇落秋为气。凄凉多怨情。啼枯湘水竹。哭坏杞梁城。天亡遭愤战。日蹙值愁兵。直虹朝映垒。长星夜落营。楚歌饶恨曲。南风多死声。眼前一杯酒。谁论身后名。周王逢郑忿。楚后值秦冤。梯冲已鹤列。冀马忽云屯。武安檐瓦振。昆阳猛兽奔。流星夕照镜。烽火夜烧原。古狱饶冤气。空亭多枉魂。天道或可问。微兮不忍言。横流遘屯慝。上墋结重氛。哭市闻妖兽。颓山起怪云。绿林多散卒。清波有败军。智士今安用。忠臣且未闻。惜无万金产。东求沧海君。吉士长为吉。善人终日善。大道忽云乖。生民随事蹇。有情何可豁。忘怀固难遣。麟穷季氏罝。虎振周王圈。平生几种意。一旦冲风卷。六国始咆哮。纵横未定交。欲竞连城玉。翻徵缩酒茅。折骸犹换子。登爨已悬巢。壮冰初开地。盲风正折胶。轻云飘马足。明月动弓弰。楚师正围巩。秦兵未下崤。始知千载内。无复有申包。横石三五片。长松一两栎。对君俗有眼。真兴理当无。野老披荷叶。家童扫栗跗。竹林千户封。甘橘万头奴。君见愚公谷。真言此谷愚。日晚荒城上。苍茫馀落晖。都护楼兰返。将军疏勒归。马有凤尘气。人多关塞衣。阵云平不动。秋蓬卷欲飞。闻道楼船战。今年不解围。寻思万户侯。中夜忽然愁。琴声遍屋里。书卷满床头。虽言梦蝴蝶。定自非庄周。残月如初月。新秋似旧秋。露泣连珠下。萤飘碎火流。乐天乃知命。何时能不忧。愦愦天公晓。精神殊乏少。一郡催曙鸡。数处惊眠鸟。其觉乃于于。其忧惟悄悄。张仪称行薄。管仲称器小。天下有情人。居然性灵夭。在死犹可忍。为辱岂不宽。古人持此性。遂有不能安。其面虽可热。其心长自寒。匣中取明镜。披图自照看。幸无侵饿理。差有犯兵栏。拥节时驱传。乘亭不据鞍。代郡蓬初转。辽阳桑欲乾。秋云粉絮结。白露水银团。一思探禹穴。无用鏖皋兰。倏忽市朝变。苍茫人事非。避谗应采葛。忘情遂食薇。怀愁正摇落。中心怆有违。独怜生意尽。空惊槐树衰。日色临平乐。风光满上兰。南国美人去。东家枣树完。抱松伤别鹤。向镜绝孤鸾。不言登陇首。唯得望长安。斗麟能食日。战水定惊龙。鼓鞞喧七萃。风尘乱九重。鼎湖去无返。苍梧悲不从。徒劳铜誉妓。遥望西陵松。无闷无不闷。有待何可待。昏昏如坐雾。漫漫疑行海。千年水未清。一代人先改。昔日东陵侯。唯见瓜园在。怀抱独惛惛。平生何所论。由来千种意。并是桃花源。谷皮两书帙。壶卢一酒樽。自知费天下。也复何足言。萧条亭障远。凄惨风尘多。关门临白狄。城影入黄河。秋风别苏武。寒水送荆轲。谁言气盖世。晨起帐中歌。被甲阳云台。重云久未闻。鸡鸣楚地尽。鹤唳秦军来。罗梁犹下礌。杨排久飞灰。出门车轴折。吾王不复回。"
    },
    {
      "title": "和张侍中述怀诗",
      "poem": "阳穷乃悔吝。世季诚屯剥。奔河绝地维。折柱倾天角。成群海水飞。如雨天星落。负锸遂移山。藏舟终去壑。生民忽已鱼。君子徒为鹤。畴昔逢知己。生平荷恩渥。故组竟无闻。程婴空寂寞。永嘉独流寓。中原惟鼎镬。道险卧樚栌。身危累素壳。漂流从木梗。风卷随秋箨。张翰不归吴。陆机犹在洛。汉阳钱遂尽。长安米空索。时占季主龟。乍贩韩康药。伏辕终入绊。垂翅犹离缴。徒怀琬琰心。空守黄金诺。虢郐终无寄。齐秦晚何托。大夫唯闵周。君子常思亳。寂寥共羁旅。萧条同负郭。农谈止谷稼。野膳唯藜藿。操乐楚琴悲。忘忧鲁酒薄。渭滨观坐钓。谷口看秋获。唯有丘明耻。无复荣期乐。夷则火星流。天根秋水涸。冬严日不暖。岁晚风多朔。杨浮有怪云。细凌闻灾雹。木皮三寸厚。泾泥五斗浊。虽忻曲辕树。犹惧雕陵鹊。生涯实有始。天道终虚橐。且悦善人交。无疑朋友数。何时得云雨。复见翔寥廓。"
    },
    {
      "title": "奉和示内人诗",
      "poem": "燃香郁金屋。吹管凤凰台。春朝迎雨去。秋夜隔河来。听歌云即断。闻琴鹤倒回。在窗刻凤下。寒壁画花开。定取流霞气。时添承露杯。"
    },
    {
      "title": "奉和赵王美人春日诗",
      "poem": "直将刘碧玉。来过阴丽华。秪言满屋里。并作一园花。新藤乱上格。春水漫吹沙。步摇钗梁动。红输被角斜。今年逐春处。先向石崇家。"
    },
    {
      "title": "奉和赵王春日诗",
      "poem": "城傍金谷苑。园里凤凰池。细管调歌曲。长衫教舞儿。向人长曼脸。由来薄面皮。梅花绝解作。树叶本能吹。香烟龙口出。莲子帐心垂。莫畏无春酒。须花但见随。"
    },
    {
      "title": "梦入堂内诗",
      "poem": "雕梁旧刻杏。香壁本泥椒。幔绳金麦穗。帘钩银蒜条。画眉千度拭。梳头百遍撩。小衫裁裹臂。缠弦搯抱腰。日光钗动。窗影镜花摇。歌曲风吹韵。笙簧火炙调。即今须戏去。谁复待明朝。"
    },
    {
      "title": "和咏舞诗",
      "poem": "洞房花烛明。燕馀双舞轻。顿履随疏节。低鬟逐上声。步转行初进。衫飘曲未成。鸾回镜欲满。鹤顾市应倾。已曾天上学。讵是世中生。"
    },
    {
      "title": "夜听捣衣诗",
      "poem": "秋夜捣衣声。飞度长门城。今夜长门月。应如昼日明。小鬟宜粟瑱圆腰运织成。秋砧调急节。乱杵变新声。石燥砧逾响。桐虚杵绝鸣。鸣石出华阴。虚桐采凤林。北堂细腰杵。南市女郎砧。击节无劳鼓。调声不用琴。并结连枝缕。双穿长命针。倡楼惊别怨。征客动愁心。同心竹叶椀。双去双来满。裙裾不奈长。衫袖偏宜短。龙文镂剪刀。凤翼缠篸管。风流响和韵。哀怨声凄断。新声绕夜风。娇转满空中。应闻长乐殿。判彻昭阳宫。花鬟醉眼缬。龙子细文红。湿摺通夕露。欠衣一夜风。玉阶风转急。长城雪应暗。新绶始欲缝。细锦行须纂。声烦广陵散。杵急渔阳掺。新月动金波。秋云泛滥过。谁怜征戍客。今夜在交河。栩阳离别赋。临江愁思歌。复令悲此曲。红颜馀几多。"
    },
    {
      "title": "预麟趾殿校书和刘仪同诗",
      "poem": "止戈兴礼乐。修文盛典谟。壁开金石篆。河浮云雾图。芸香上延阁。碑石向鸿都。诵书徵博士。明经拜大夫。璧池寒水落。学市旧槐疏。高谭变白马。雄辩塞飞狐。月落将军树。风惊御史乌。子云犹汗简。温舒正削蒲。连云虽有阁。终欲想江湖。"
    },
    {
      "title": "和宇文内史入重阳阁诗",
      "poem": "北原风雨散。南宫容卫疏。待诏还金马。儒林归石渠。徒悬仁寿镜。空聚茂陵书。竹泪垂秋荀。莲衣落夏蕖。顾成始移庙。阳陵正徙居。旧兰憔悴长。残花烂熳舒。别有昭阳殿。长悲故婕妤。"
    },
    {
      "title": "忝在司水看治渭桥诗",
      "poem": "大夫参下位。司职渭之阳。富平移铁钅巢。甘泉运石梁。跨虹连绝岸。浮鼋续断航。春洲鹦鹉色。流水桃花香。星精逢汉帝。钓叟值周王。平堤石岸直。高堰柳阴长。羡言杜元凯。河桥独举觞。"
    },
    {
      "title": "北园新齐成应赵王教诗",
      "poem": "虹枌跂鸟翼。山节拱兰枝。画梁云气绕。彫窗玉女窥。月悬唯返照。莲开长倒垂。盘根纽坏石。行雨暴浇池。长藤连格徙。高树带巢移。鸟声唯杂曲。花风直乱吹。白虎题书观。玄熊帖射皮。文弘入舞曲。月扇掩歌儿。玉节调笙管。金船代酒卮。若论曹子建。天人本共知。"
    },
    {
      "title": "同会河阳公新造山池聊得寓目诗",
      "poem": "横阶仍凿涧。对户即连峰。暗石疑藏虎。盘根似卧龙。沙洲聚乱荻。洞口碍横松。引泉恒数派。开严即十重。北阁闻吹管。南邻听击钟。菊寒花正合。杯香酒绝浓。由来魏公子。今日始相逢。"
    },
    {
      "title": "登州中新阁诗",
      "poem": "跨虚凌倒景。连云讵少阳。璇极龙鳞上。雕甍鹏翅张。千寻文杏照。十里木兰香。开窗对高掌。平坐望河梁。歌响闻长乐。钟声彻建章。赋用王延寿。书须韦仲将。龙来随画壁。风起逐吹簧。石作芙蓉影。池如明镜光。花梁反披叶。莲井倒垂房。徒然思燕贺。无以预鹍翔。"
    },
    {
      "title": "岁晚出横门诗",
      "poem": "年华改岁阴。游客喜登临。据鞍垂玉帖。横腰带锦心。冰弱浮桥没。沙虚马迹深。倚弓依石岸。回床向柳阴。智琼来劝酒。文君过听琴。明朝云雨散。何处更相寻。"
    },
    {
      "title": "北园射堂新成诗",
      "poem": "轩台聊可习。仙的不难登。转箭初调筈。横弓先望堋。惊心一雁落。连臂两猿腾。直知王济巧。谁觉魏舒能。空心不死树。无叶未枯藤。择贤方至此。传卮欣得朋。"
    },
    {
      "title": "七夕诗",
      "poem": "牵牛遥映水。织女正登车。星桥通汉使。机石逐仙槎。隔河相望近。经秋离别赊。愁将今夕恨。复著明年花。"
    },
    {
      "title": "园庭诗",
      "poem": "杖乡从物外。养学事闲郊。穷愁方汗简。无遇始观爻。谷寒已吹律。檐空更剪茆。樵隐恒同路。人禽或对巢。水蒲开晚结。风竹解寒苞。古槐时变火。枯枫乍落胶。倒屣迎悬榻。停琴听《解嘲》。香螺酌美酒。枯蚌藉兰殽。飞鱼时触钓。翳雉屡悬庖。但使相知厚。当能来结交。"
    },
    {
      "title": "归田诗",
      "poem": "务农勤九谷。归来嘉一厘。穿渠移水碓。烧棘起山田。树阴逢歇马。鱼潭见酒船。苦李无人摘。秋瓜不直钱。社鸡新欲伏。原蚕始更眠。今日张平子。翻为人所怜。"
    },
    {
      "title": "寒园即目诗",
      "poem": "寒园星散居。摇落小村墟。游仙半壁画。隐士一床书。子月泉心动。阳爻地气舒。雪花深数尺。冰床厚尺馀。苍鹰斜望雉。白鹭下看鱼。更想东都外。群公别二疏。"
    },
    {
      "title": "幽居值春诗",
      "poem": "山人久陆沈。幽迳忽春临。决渠移水碓。开园扫竹林。欹桥久半断。崩岸始邪侵。短歌吹细笛。低声泛古琴。钱刀不相及。耕种且须深。长门一纸赋。何处觅黄金。"
    },
    {
      "title": "卧疾穷愁诗",
      "poem": "危虑风霜积。穷愁岁月侵。留蛇常疾首。映弩屡惊心。稚川求药录。君平问卜林。野老时相访。山僧或见寻。有菊翻无酒。无弦则有琴。讵知长抱膝。独为梁父吟。"
    },
    {
      "title": "山斋诗",
      "poem": "寂寥寻静室。蒙密就山斋。滴沥泉浇路。穹窿石卧阶。浅槎全不动。盘根唯半理。圆珠坠晚菊。细火落空槐。直置风云惨。弥怜心事乖。"
    },
    {
      "title": "望野诗",
      "poem": "试策千金马。来登五丈原。有城仍旧县。无树即新村。水向兰池泊。日斜细柳园。涸渚通沙路。寒渠塞水门。但得风云赏。何须人事论。"
    },
    {
      "title": "蒙赐酒诗",
      "poem": "金膏下帝台。玉历在蓬莱。仙人一遇饮。分得两三杯。忽闻桑叶落。正值菊花开。阮籍披衣进。王戎含笑来。从今觅仙药。不假向瑶台。"
    },
    {
      "title": "奉报赵王惠酒诗",
      "poem": "梁王修竹园。冠盖风尘喧。行人忽枉道。直进桃花源。稚子还羞出。惊妻倒闭门。始闻传上命。定是赐中樽。野炉然树叶。山杯捧竹根。风池还更煖。寒谷遂长暄。未知稻粱雁。何时能报恩。"
    },
    {
      "title": "有喜致醉诗",
      "poem": "忽见庭生玉。聊欣蚌出珠。兰芬犹载寝。蓬箭始悬弧。既喜枚都尉。能欢陵大夫。频朝中散客。连日步兵厨。杂曲随琴用。残花听酒须。脆梨裁数实。甘查唯一株。兀然已复醉。摇头歌凤雏。"
    },
    {
      "title": "喜晴应诏敕自疏韵诗",
      "poem": "御辩诚膺录。维皇称有建。雷泽昔经渔。负夏时从贩。柏梁骖驷马。高陵驰六传。有序属宾连。无私表平宪。河堤崩故柳。秋水高新堰。心斋愍昏垫。乐彻怜胥怨。禅河秉高论。法轮开胜辩。王城水斗息。洛浦《河图》献。伏泉还习坎。归风已回巽。桐枝长旧围。蒲节抽新守。山薮欣藏疾。幽栖得无闷。有庆兆民同。论年天子万。"
    },
    {
      "title": "同颜大夫初晴诗",
      "poem": "夕阳含水气。反景照河堤。湿花飞未远。阴云敛向低。燕燥还为石。龙残更是泥。香泉酌冷涧。小艇钓莲溪。但使心齐物。何愁物不齐。"
    },
    {
      "title": "奉和赵王喜雨诗",
      "poem": "玄霓临日谷。封蚁对云台。投壶欲起电。倚柱稍惊雷。白沙如湿粉。莲花类洗）杯。惊乌洒翼度。湿雁断行来。浮桥七星起。高堰六门开。犹言祀蜀帝。即似望荆台。厥田终上上。原野自莓莓。"
    },
    {
      "title": "和李司",
      "poem": "录喜雨诗纯阳实久亢。云汉乃昭回。临河沈璧玉。夹道画龙媒。离光初绕电。震气始乘雷。海童还碣石。神女向阳台。云遂鱼鳞起。渠随龙骨开。崩沙杂水去。卧树拥槎来。喜苗双合颖。熟稻再含胎。属此欣膏露。逢君摛掞才。愧乏琼将玖。无酬美且偲。"
    },
    {
      "title": "郊行值雪诗",
      "poem": "风云俱惨惨。原野共茫茫。雪花开六出。冰珠映九光。还如驱玉马。暂似猎银獐。阵云全不动。寒山无物香。薛君一狐白。唐侯两骕骦。寒关日欲暮。披雪渡河梁。"
    },
    {
      "title": "奉和赵王西京路春旦诗",
      "poem": "直城龙首抗。横桥天汉分。风乌疑近日。露掌定高云。新渠还入渭。旧鼎更开汾。汉猎熊攀槛。秦田雉失群。宜年动春律。御宿敛寒氛。弄玉迎箫史。东方觅细君。杨柳成歌曲。蒲桃学绣文。鸟鸣还独解。花开先自薰。谁知灞陵下。犹有故将军。"
    },
    {
      "title": "奉和夏日应令诗",
      "poem": "朱帘卷丽日。翠幕蔽重阳。五月炎蒸气。三时刻漏长。麦随风里熟。梅逐雨中黄。开冰带井水。和粉杂生香。衫含蕉叶气。扇动竹花凉。早菱生软角。初莲开细房。愿陪仙鹤举。洛浦听笙簧。"
    },
    {
      "title": "和乐仪同苦热诗",
      "poem": "火井沈荧散。炎洲高通。鞭石未成雨。鸣鸢不起风。思为鸾翼扇。愿借明光宫。临淄迎子礼。中散就安丰。美酒含兰气。甘瓜开蜜筒。寂寥人事屏。还得隐墙东。"
    },
    {
      "title": "和裴仪同秋日诗",
      "poem": "萧条依白社。寂寞似东皋。学异南宫敬。贫同北郭骚。蒙吏观秋水。莱妻纺落毛。旅人嗟岁暮。田家厌作劳。霜天林木燥。秋气风云高。栖遑终不定。方欲涕沾袍。"
    },
    {
      "title": "咏园花诗",
      "poem": "暂往春园傍。聊过看果行。枝繁类金谷。花杂映河阳。自红无假染。真白不须妆。燕送归菱井。蜂衔上蜜房。非是金炉气。何关柏殿香。裛衣偏定好。应持奉魏王。"
    },
    {
      "title": "西门豹庙诗",
      "poem": "君子为利博。达人树德深。蘋藻由斯荐。樵苏幸未侵。恭闻正臣祀。良识佩韦心。容范虽年代。徽猷若可寻。菊花随酒馥。槐影向窗临。鹤飞疑逐舞。鱼惊似听琴。漳流鸣磴石。铜雀影秋林。"
    },
    {
      "title": "和王少保遥伤周处士诗",
      "poem": "冥漠尔游岱。凄凉余向秦。虽言异生死。同是不归人。昔余仕冠盖。值子避风尘。望气求真隐。伺关待逸民。忽闻泉石友。芝桂不防身。怅然张仲蔚。悲哉郑子真。三仙犹有鹤。五柳更应春。遂令从渭水。投吊）往江滨。"
    },
    {
      "title": "伤王司徒褒诗",
      "poem": "昔闻王子晋。轻举逐神仙。谓言君积善。还得嗣前贤。四海皆流寓。非为独播迁。岂意中台坼。君当风烛前。自君钟鼎族。江东三百年。宝刀仍世载。琱戈本旧传。绿绂纡槐绶。黄金饰侍蝉。地建忠臣国。家开孝子泉。自能枯木润。足得流水圆。以君承祖武。诸侯无间然。青衿已对日。童子即论天。颍阴珠玉丽。河阳脂粉妍。名高六国共。价重十城连。辩足观秋水。文堪题马鞭。回鸾抱书字。别鹤绕琴弦。拥旄裁甸服。垂帷非被边。静亭空系马。闲烽直起烟。不废）披书案。无妨坐钓船。茂陵忽多病。淮阳实未痊。侍医逾默默。神理前绵绵。永别张平子。长埋王仲宣。柏谷移松树。阳陵买墓田。陕路秋风起。寒堂已飒焉。丘杨一摇落。山火即时燃。昔为人所羡。今为人所怜。世途旦复旦。人情玄又玄。故人伤此别。留恨满秦川。定名於此定。全德以斯全。唯有山阳笛。凄余思旧篇。"
    },
    {
      "title": "仰和何仆射还宅怀故诗",
      "poem": "紫阁旦朝罢。中台夕奏稀。无复千金笑。徒劳五日归。步檐朝未扫。兰房昼掩扉。菭生理曲处。网积回文机。故瑟馀弦断。歌梁秋燕飞。朝云虽可望。夜帐定难依。愿凭甘露入。方假慧灯辉。宁知洛城晚。还泪独沾衣。"
    },
    {
      "title": "送炅法师葬诗",
      "poem": "龙泉今日掩。石洞即时封。玉匣摧谈柄。悬河落辩锋。香炉犹是柏。麈尾更成松。郭门未十里。山回已数重。尚闻香阁梵。犹听竹林钟。送客风尘拥。寒郊霜露浓。性灵如不灭。神理定何从。  庾信"
    },
    {
      "title": "和人日晚景宴昆明池诗",
      "poem": "春馀足光景。赵李旧经过。上林柳腰细。新丰酒径多。小船行钓鲤。新盘待摘荷。兰皋徒税驾。何处有凌波。"
    },
    {
      "title": "对宴齐使诗",
      "poem": "归轩下宾馆。送盖出河堤。酒正离杯促。歌工别曲凄。林寒木皮厚。沙迥雁飞低。故人傥相访。知余已执珪。"
    },
    {
      "title": "聘齐秋晚馆中饮酒诗",
      "poem": "欣兹河朔饮。对此洛阳才。残秋欲屏扇。馀菊尚浮杯。涧流鸣二水。日色下三台。无因侍清夜。同此月徘徊。"
    },
    {
      "title": "奉和浚池初成清晨临泛诗",
      "poem": "千金高堰合。百顷浚源开。翻逢积翠浪。更识昆明灰。猿啸风还急。鸡鸣潮即来。时看青雀舫。遥逐桂舟回。"
    },
    {
      "title": "和炅法师游昆明池诗二首",
      "poem": "游客重相欢。连镳出上兰。值泉倾盖饮。逢花驻马看。平湖泛玉舳。高堰歇金鞍。半道闻荷气。中流觉水寒。秋光丽晚天。鹢舸泛中川。密菱障浴鸟。高荷没钓船。碎珠萦断菊。残丝绕折莲。落花催斗酒。栖乌送一弦。"
    },
    {
      "title": "见游春人诗",
      "poem": "长安有狭斜。金穴盛豪华。连杯劝上马。乱果掷行车。深红莲子艳。细锦凤凰花。那能学吃酒。无处似栾巴。"
    },
    {
      "title": "别周尚书弘正诗",
      "poem": "扶风石桥北。函谷故关前。此中一分手。相逢知几年。黄鹄一反顾。徘徊应怆然。自知悲不已。徒劳减瑟弦。"
    },
    {
      "title": "别张洗马枢诗",
      "poem": "别席惨无言。离悲两相顾。君登苏武桥。我见杨朱路。关山负雪行。河水乘冰渡。愿子著朱鸢。知余在玄菟。"
    },
    {
      "title": "别庾七入蜀诗",
      "poem": "峻岭拂阳乌。长城连蜀都。石铭悬剑壁。沙洲聚阵图。山长半股断。树古半心枯。由来兄弟别。共念一荆株。"
    },
    {
      "title": "将命使北始渡瓜步江诗",
      "poem": "校尉始辞国。楼船欲渡河。輴轩临碛岸。旌节映江沱。观涛想帷盖。争长忆干戈。虽同燕市泣。犹听赵津歌。"
    },
    {
      "title": "反命河朔始入武州诗",
      "poem": "轻车初逐李。定远未随班。受诏祈连返。申威疏勒还。飞蓬损腰带。秋鬓落容颜。寄言旧相识。知余生入关。"
    },
    {
      "title": "冬狩行四韵连句应诏诗",
      "poem": "三川羽檄驰。六郡良家选。观兵细柳城。校猎长杨苑。惊雉逐鹰飞。腾猿看箭转。鸣笳河曲还。犹忆南皮返。"
    },
    {
      "title": "和王内史从驾狩诗",
      "poem": "冬狩出离宫。还过猎武功。涧横偏碍马。山虚绝响弓。更嬴承落雁。韩卢斗蛰熊。犹开三面网。谁肯一山重。"
    },
    {
      "title": "入道士馆诗",
      "poem": "金华开八景。玉洞上三危。云袍白鹤度。风管凤凰吹。野衣缝蕙叶。山巾篸笋皮。何必淮南馆。淹留攀桂枝。"
    },
    {
      "title": "奉和永丰殿下言志诗十首",
      "poem": "立德齐今古。资仁一毁誉。无机抱瓮汲。有道带经锄。处下唯名惠。能言本姓蘧。未论惊宠辱。安知系惨舒。王子从边服。临邛惜第如。屋桥拥冠盖。锦水照簪裾。论文报潘岳。咏史答应琚。帐幕参三顾。风流盛七舆。茫茫实宇宙。与善定冯虚。大夫伤鲁道。君子念殷墟。程卿既开国。安平遂徙居。讵能从小隐。终然游太初。直城风日美。平陵云雾除。来往金张馆。弦歌许史闾。凤台迎弄玉。河阳送婕妤。五马遥相问。双童来夹车。托情忻六学。游目爱三馀。覆局能悬记。看碑解暗疏。讵尝游魏冉。冉阝时说范睢。池水朝含墨。流萤夜聚书。兴云榆荚晚。烧薙杏花初。滮池侵黍稷。谷水播菑畲。六月蝉鸣稻。千金龙骨渠。含风摇古度。防露动林於。自怜循短绠。方欲问长沮。茂陵体犹瘠。淮阳疾未祛。翻疑承毒水。忽似遇昌菹。汉阳嗟欲尽。咎繇惧忽诸。弱龄参顾问。畴昔滥吹嘘。绿槐垂学市。长杨映直庐。连盟翻灭郑。仁义反亡徐。还思建邺水。终忆武昌鱼。崩堤压故柳。衰社卧塞樗。野鹤能自猎。江鸥解独渔。汉阴逢葆筱。缁林见杖挐。阮籍长思酒。嵇康懒著书。披林求木实。拂雪就园蔬。浊醪非鹤髓。兰肴异蟹蛆。野情风月旷。山心人事疏。徒知守瓴甓。空欲报璠玙。"
    },
    {
      "title": "率尔成咏诗",
      "poem": "昔日谢安石。求为淮海人。仿佛新亭岸。犹言洛水滨。南冠今别楚。荆玉遂游秦。倘使如杨仆。宁为关外人。"
    },
    {
      "title": "慨然成咏诗",
      "poem": "新春光景丽。游子离别情。交让未全死。梧桐唯半生。值热花无气。逢风水不平。实鸡虽有祀。何时能更鸣。"
    },
    {
      "title": "奉和赐曹美人诗",
      "poem": "月光如粉白。秋露似珠圆。络纬无机织。流萤带火寒。何年迎弄玉。今朝得梦兰。讶许能含笑。芙蓉宜熟看。"
    },
    {
      "title": "和赵王看伎诗",
      "poem": "绿珠歌扇薄。飞燕舞衫长。琴曲随流水。箫声逐凤凰。细缕缠钟格。圆花钉鼓床。悬知曲不误。无事畏周郎。"
    },
    {
      "title": "奉答赐酒诗",
      "poem": "仙童下赤城。仙酒饷王平。野人相就饮。山鸟一群惊。细雪翻沙下。寒风战鼓鸣。此时逢一醉。应枯反更荣。"
    },
    {
      "title": "奉答赐酒鹅诗",
      "poem": "云光偏乱眼。风声特噤心。冷猿披雪啸。寒鱼抱冻沈。今朝一壶酒。实是胜千金。负恩无以谢。惟知就行林。"
    },
    {
      "title": "正旦蒙赵王赉酒诗",
      "poem": "正旦辟恶酒。新年长命杯。柏叶随铭至。椒花逐颂来。流星向椀落。浮蚁对春开。成都已救火。蜀使何时回。"
    },
    {
      "title": "卫王赠桑落酒奉答诗",
      "poem": "愁人坐狭斜。喜得送流霞。跂窗催酒熟。停杯待菊花。霜风乱飘叶。寒水细澄沙。高阳今日晚。应有接斜。"
    },
    {
      "title": "就蒲州使君乞酒诗",
      "poem": "萧瑟风声惨。苍茫雪貌愁。鸟寒栖不定。池凝聚未流。蒲城桑叶落。灞岸菊花秋。愿持河朔）饮。分劝东陵侯。"
    },
    {
      "title": "蒲州刺史中山公许乞酒一车未送诗",
      "poem": "细柳望蒲台。长河始一回。秋桑几过落。春蚁未曾开。莹角非难驭。搥轮稍可催。只言千日饮。旧逐中山来。"
    },
    {
      "title": "答王司空饷酒诗",
      "poem": "今日小园中。桃花数树红。开君一壶酒。细酌对春风。未能扶毕卓。犹足舞王戎。仙人一捧露。判不及杯中。"
    },
    {
      "title": "舟中望月诗",
      "poem": "舟子夜离家。开舲望月华。山明疑有雪。岸白不关沙。天汉看珠蚌。星桥视桂花。灰飞重晕阙。蓂落独轮斜。"
    },
    {
      "title": "望月诗",
      "poem": "夜光流未曙。金波影尚赊。照人非七子。含风异九华。蓂新半壁上。桂满独轮斜。乘舟聊可望。无假逐仙槎。"
    },
    {
      "title": "对雨诗",
      "poem": "繁云犹暗岭。积雨未开庭。阶含侵角路。镬满溜疏萍。湿杨生细椹。烂草变初萤。徒劳看蚁对。无事祀灵星。"
    },
    {
      "title": "喜晴诗",
      "poem": "比日思光景。今朝始暂逢。雨住便生热。云晴即作峰。水白澄还浅。花红燥更浓。已欢无石燕。弥欲弃泥龙。"
    },
    {
      "title": "咏春近馀雪应诏诗",
      "poem": "送寒开小苑。迎春入上林。丝条变柳色。香气动兰心。待花将对酒。留雪拟弹琴。陪游愧并作。空见奉恩深。"
    },
    {
      "title": "奉和初秋诗",
      "poem": "落星初伏火。秋霜正动钟。北阁连横汉。南宫应凿龙。祥鸾栖竹实。灵蔡上芙蓉。自有南风曲。还来吹九重。"
    },
    {
      "title": "晚秋诗",
      "poem": "凄清临晚景。疏索望寒阶。湿庭凝坠露。抟风卷落槐。日乞斜还冷。云峰晚更霾。可怜数行雁。点点远空排。"
    },
    {
      "title": "和颍川公秋夜诗",
      "poem": "泬寥空色远。叶黄凄序变。洞浦落遵鸿。长飙送巢燕。千秋流夕景。百籁含宵啭。峻雉聆金柝。曾台切银箭。"
    },
    {
      "title": "咏画屏风诗二十五首",
      "poem": "侠客重连镳。金鞍被佳条。细尘鄣路起。惊花乱眼飘。酒醺人半醉。汗湿马全骄。归鞍畏日晚。争路上河桥。浮桥翠盖拥。平旦雍门开。石崇迎客至。山涛载妓来。水纹恒独转。风花直乱回。谁能惜红袖。宁用捧金杯。停车小苑外。下渚长桥前。涩菱迎拥楫。平荷直盖船。残丝绕折藕。芰叶映低莲。遥望芙蓉影。只言水底燃。昨夜鸟声春。惊鸣动四邻。今朝梅树下。定有咏花人。流星浮酒泛。粟瑱绕杯唇。何劳一片雨。唤作阳台神。逍遥游桂苑。寂绝到桃源。狭石分花迳。长桥映水门。管声惊百鸟。人衣香一园。定知欢未足。横琴坐石根。三春冠盖聚。八节管弦游。石险松横植。严悬涧竖流。小桥飞断岸。高花出迥楼。定须催十酒。将来宴五侯。高阁千寻起。长廊四注连。歌声上扇月。舞影入琴弦。涧水才窗外。山花即眼前。但愿长欢乐。从今尽百年。日晚金槌络。朱轩流水车。拂缘堤柳。甍飘夹路花。定迎刘碧玉。将过阴丽华。非是高阳路。莫畏接斜。徘徊出桂苑。徙倚就花林。下桥先劝酒。跂石始调琴。蒲低犹抱节。竹短未空心。绝爱猿声近。唯怜花径深。千寻木兰馆。百尺芙蓉堂。落日低莲井。行云碍芰梁。流水桃花色。春洲杜若香。就阶犹不进。催来上伎床。捣衣明月下。静夜秋风飘。锦石平砧面。莲房接杵腰。急节迎秋韵。新声入手调。寒衣须及早。将寄霍嫖姚。出没看楼殿。间关望绮罗。翔禽逐节舞。流水赴弦歌。细管吹藂竹。新杯卷半荷。南宫冠盖下。日暮风尘多。玉柙珠帘卷。金钩翠幔悬。荷香薰水殿。阁影入池莲。平沙临浦口。高柳对楼前。上桥还倚望。遥看采菱船。高阁千寻跨。重檐百丈齐。云度三分近。花飞一倍低。吹箫迎白鹤。照镜舞山鸡。何劳愁日暮。未有夜乌啼。河流值浅岸。敛辔暂经过。弓衣湿溅水。马足乱横波。半城斜出树。长林直枕河。今朝游侠客。不畏风尘多。度桥犹徙倚。坐石未倾壶。浅草开长埒。行营绕细厨。沙洲两鹤迥。石路一松孤。自可寻丹灶。何劳忆酒垆。上林春迳密。浮桥柳路长。龙媒逐细草。鹤氅映垂杨。水似桃花色。山如甲煎香。白石春泉上。谁能待月光。白石春泉满。黄金新埒开。戚里车先度。兰池马即来。落花承舞席。春衫拭酒杯。行厨半路待。载妓一双回。将军息边务。校尉罢从戎。池台临戚里。弦管入新丰。浮云随走马。明月逐弯弓。比来多射猎。唯有上林中。三危上凤翼。九坂度龙鳞。路高山里树。云低马上人。悬岩泉溜响。深谷鸟声春。住马来相问。应知有姓秦。聊开郁金屋。暂对芙蓉池。水光连岸动。花风合树吹。春杯犹杂泛。细果尚连枝。不畏歌声尽。先看筝柱欹。洞灵开静室。云气满山斋。古松裁数树。盘根无半埋。爱静鱼争乐。依人鸟入怀。仲春徵隐士。蒲轮上计偕。今朝好风日。园苑足芳菲。竹动蝉争散。莲摇鱼暂飞。面红新著酒。风晚细吹衣。跂石多时望。莲船始复归。金鞍聚碛岸。玉舳泛中流。画鹢先防水。媒龙即负舟。沙城疑海气。石岸似江楼。崩槎时半没。坏舸或空浮。定是汾河上。戈船聊试游。竟日会春台。芙蓉承酒杯。水流平涧下。山花满谷开。行云数番过。白鹤一双来。水影摇藂竹。林香动落梅。直上山头路。羊肠能几回。"
    },
    {
      "title": "镜诗",
      "poem": "玉匣聊开镜。轻灰暂拭尘。光如一片水。影照两边人。月生无有桂。花闻不逐春。试挂淮南竹。堪能见四邻。"
    },
    {
      "title": "梅花诗",
      "poem": "常年腊月半。已觉梅花阑。不信今春晚。俱来雪里看。树动悬冰落。枝高出手寒。早知觅不见。真悔著衣单。"
    },
    {
      "title": "咏树诗",
      "poem": "交柯乍百顷。擢本或千寻。枫子留为式。桐孙待作琴。残核移桃种。空花植枣林。幽居对蒙密。蹊径转深沈。"
    },
    {
      "title": "斗鸡诗",
      "poem": "开轩望平子。骤马看陈王。狸膏燻斗敌。芥粉壒春场。解翅莲花动。猜群锦臆张。"
    },
    {
      "title": "应令诗",
      "poem": "望别非新馆。开舟即旧湾。浦喧征棹发。亭空送客还。路尘犹向水。征帆独背关。"
    },
    {
      "title": "杏花诗",
      "poem": "春色方盈野。枝枝绽翠英。依稀暎树坞。烂熳开山城。好折待宾客。金盘衬红琼。"
    },
    {
      "title": "赠周处士诗",
      "poem": "九丹开石室。三径没荒林。仙人翻可见。隐士更难寻。篱下黄花菊。丘中白雪琴。方欣松叶酒。自和游仙吟。"
    },
    {
      "title": "寻周处士弘让诗",
      "poem": "试逐赤松游。披林对一丘。黎红大谷晚。桂白小山秋。石镜菱花发。桐门琴曲愁。泉飞疑度雨。云积似重楼。王孙若不去。山中定可留。"
    },
    {
      "title": "集周公处连句诗",
      "poem": "市朝一朝变。兰艾本同焚。故人相借问。平生如所闻。"
    },
    {
      "title": "寄徐陵诗",
      "poem": "故人倘思我。及此平生时。莫待山阳路。空闻吹笛悲。"
    },
    {
      "title": "寄王琳诗",
      "poem": "玉关道路远。金陵信使疏。独下千行泪。开君万里书。"
    },
    {
      "title": "奉和赵王诗",
      "poem": "花迳日相携。花林鸟未栖。比看中郎醉。堪闻乌夜啼。"
    },
    {
      "title": "和刘仪同臻诗",
      "poem": "南登广陵岸。回首落星城。不言临旧浦。烽火照江明。"
    },
    {
      "title": "和庾四诗",
      "poem": "离关一长望。别恨几重愁。无妨对春日。怀抱只言秋。"
    },
    {
      "title": "和侃法师三绝诗",
      "poem": "秦关望楚路。灞岸想江潭。几人应落泪。看君马向南。客游经岁月。羁旅故情多。近学衡阳雁。秋分俱渡河。回首河堤望。眷眷嗟离绝。谁言旧国人。到在他乡别。"
    },
    {
      "title": "送周尚书弘正诗",
      "poem": "交河望合浦。玄菟想朱鸢。共此无期别。知应复几年。离期定已促。别泪转无从。惟愁郭门外。应足数株松。"
    },
    {
      "title": "重别周尚书诗二首",
      "poem": "阳关万里道。不见一人归。唯有河边雁。秋来南向飞。河桥两岸绝。横歧数路分。山川遥不见。怀袖远相闻。"
    },
    {
      "title": "赠别诗",
      "poem": "藏啼留送别。拭泪强相参。谁言畜衫袖。长代手中浛。"
    },
    {
      "title": "徐报使来止得一相见诗",
      "poem": "一面还千里。相思那得论。更寻终不见。无异桃花源。"
    },
    {
      "title": "行途赋得四更应诏诗",
      "poem": "四更天欲曙。落月重关下。深谷暗藏人。欹松横碍马。"
    },
    {
      "title": "和江中贾客诗",
      "poem": "五两开船头。长桥发新浦。悬知岸上人。遥振江中鼓。"
    },
    {
      "title": "奉和平邺应诏诗",
      "poem": "天策引神兵。风飞扫邺城。陈云千里散。黄河一代清。"
    },
    {
      "title": "送卫王南征诗",
      "poem": "望水初横阵。移营寇未降。风尘马足起。先暗广陵江。"
    },
    {
      "title": "仙山诗二首",
      "poem": "金灶新和药。银台旧聚神。相看但莫怯。先师应识人。石软如香飰。铅销似熟银。蓬莱暂近别。海水遂成尘。"
    },
    {
      "title": "山斋诗",
      "poem": "石影横临水。山云半绕峰。遥想山中店。悬知春酒浓。"
    },
    {
      "title": "野步诗",
      "poem": "值泉仍饮马。逢花即举杯。稍看城阙远。转见风云来。"
    },
    {
      "title": "山中诗",
      "poem": "涧暗泉偏冷。岩深桂绝香。住中能不去。非独淮南王。"
    },
    {
      "title": "闺怨诗",
      "poem": "明镜圆花发。空房故怨多。几年留织女。还应听渡河。"
    },
    {
      "title": "和赵王看妓诗",
      "poem": "长思浣纱石。空想捣衣砧。临邛若有便。为说解琴心。"
    },
    {
      "title": "看舞诗",
      "poem": "鸾回不假学。凤举自相关。到嫌衫袖广。恒长碍举鬟。"
    },
    {
      "title": "听歌一绝寺",
      "poem": "协律新教罢。河阳始学归。但令闻一曲。馀声三日飞。"
    },
    {
      "title": "暮秋野兴赋得倾壶酒诗",
      "poem": "刘伶正捉酒。中散欲弹琴。但使逢秋菊。何须就竹林。"
    },
    {
      "title": "对酒诗",
      "poem": "数杯还已醉。风云不复知。唯有龙吟笛。桓伊能独吹。"
    },
    {
      "title": "春日极饮诗",
      "poem": "槛前闻鸟啭。园里对花开。就中言不醉。红袖捧金杯。"
    },
    {
      "title": "春望诗",
      "poem": "春望上春台。春窗四面开。落花何假拂。风吹会并来。"
    },
    {
      "title": "新月诗",
      "poem": "郑环唯半出。秦钩本独悬。若交临酒影。堪言照弩弦。"
    },
    {
      "title": "秋日诗",
      "poem": "苍茫望落景。羁旅对穷秋。赖有南园菊。残花足解愁。"
    },
    {
      "title": "望渭水诗",
      "poem": "树似新亭岸。沙如龙尾湾。犹言吟暝浦。应有落帆还。"
    },
    {
      "title": "尘镜诗",
      "poem": "明镜如明月。恒常置匣中。何须照两鬓。终是一秋蓬。"
    },
    {
      "title": "和淮南公听琴闻弦断诗",
      "poem": "嗣宗看月夜。中散对行云。一弦虽独韵。犹足动文君。"
    },
    {
      "title": "弄琴诗二首",
      "poem": "雉飞催晚别。乌啼惊夜眠。若交新曲变。惟须促一弦。不见石城乐。惟闻乌噪林。新声逐弦转。应得动春心。"
    },
    {
      "title": "咏羽扇诗",
      "poem": "摇风碎朝翮。拂汗落毛衣。定似回谿路。将军垂翅归。"
    },
    {
      "title": "题结线袋子诗",
      "poem": "交丝结龙凤。镂彩织云霞。一寸同心缕。千年长命花。"
    },
    {
      "title": "赋得鸾台诗",
      "poem": "九成吹玉琯。百尺上瑶台。能将秦女去。终是凤凰来。"
    },
    {
      "title": "赋得集池雁诗",
      "poem": "逢风时迥度。逐侣乍争飞。犹忆方塘水。今秋已复归。"
    },
    {
      "title": "咏雁诗",
      "poem": "南思洞庭水。北想雁门关。稻粱俱可恋。飞去复飞还。"
    },
    {
      "title": "忽见槟榔诗",
      "poem": "绿房千子熟。紫穗百花开。莫言行万里。曾经相识来。"
    },
    {
      "title": "赋得荷诗",
      "poem": "秋衣行欲制。风盖渐应欹。若有千年蔡。须巢但见随。"
    },
    {
      "title": "移树诗",
      "poem": "酒泉移赤柰。河阳徙石榴。虽言有千树。何处似封侯。"
    },
    {
      "title": "奉梨诗",
      "poem": "接枝秋转脆。含情落更香。擎置仙人掌。应添瑞露浆。"
    },
    {
      "title": "伤往诗二首",
      "poem": "见月长垂泪。看花定敛眉。从今一别后。知作几年悲。镜尘言苦厚。虫丝定几重。还是临窗月。今秋迥照松。"
    },
    {
      "title": "春日离合诗二首",
      "poem": "秦青初变曲。未有逐琴心。明年花树下。月月来相寻。田家足闲暇。士友暂流连。三春竹叶酒。一曲鹍鸡弦。"
    },
    {
      "title": "和回文诗",
      "poem": "旱莲生竭镬。嫩菊养秋邻。满池留浴鸟。分桥上戏人。"
    },
    {
      "title": "问疾封中录诗",
      "poem": "形骸违学宦。狭巷幸为闲。虹回或有雨。云合又含寒。横湖韵鹤下。回溪狭猿还。怀贤为荣卫。和缓惠绮纨。"
    },
    {
      "title": "示封中录诗二首",
      "poem": "贵馆居金谷。关扃隔藁街。冀君见果顾。郊间光景佳。高阶既激涧。广阁更交柯。葛巾久乖角。菊迳简经过。"
    },
    {
      "title": "秋夜望单飞雁诗",
      "poem": "失群寒雁声可怜。夜半单飞在月边。无奈人心复有忆。今暝将渠俱不眠。"
    },
    {
      "title": "代人伤往诗二首",
      "poem": "青田松上一黄鹤。相思树下两鸳鸯。无事交渠更相失。不及从来莫作双。杂树本唯金谷苑。诸花旧满洛阳城。正是古来歌舞处。今日看时无地行。孟康〈《诗纪》云。《初学记》云隋康孟。然隋无赵王。故列於此。〉"
    },
    {
      "title": "咏日应赵王教诗",
      "poem": "金乌升晓气。玉槛漾晨曦。先泛扶桑海。返照若华池。洛浦全开镜。衡山半隐规。相欢承爱景。共惜寸阴移。徐谦"
    },
    {
      "title": "短歌行二首",
      "poem": "穷通皆是运。荣辱岂关身。不愿门前客。看时逢故人。意气青云里。爽朗烟霞外。不羡一囊钱。）惟重心襟会。"
    }
  ],
  "释亡名": [
    {
      "title": "生苦",
      "poem": "可患身为患。生将忧共生。心神恒独苦。宠辱横相惊。朝光非久照。夜独几时明。终成一聚土。强觅千年名。"
    },
    {
      "title": "老苦",
      "poem": "少日欣日益。老至苦年侵。红颜既罢艳。白发宁久吟。阶庭唯仰杖。朝府不胜簪。甘肥与妖丽。徒有壮时心。"
    },
    {
      "title": "病苦",
      "poem": "拔剑平四海。横戈却万夫。一朝床枕上。回转仰人扶。壮色随肌减。呻吟与痛俱。绮罗虽满目。愁眉独向隅。"
    },
    {
      "title": "死苦",
      "poem": "可惜凌云气。忽随朝露终。长辞白日下。独入黄泉中。池台既已没。坟陇向应空。唯当松柏里。千年恒劲风。"
    },
    {
      "title": "爱离",
      "poem": "谁忍心中爱。分为别后思。几时相握手。呜噎不能辞。虽言万里隔。犹有望还期。如何九泉下。更无相见时。"
    },
    {
      "title": "五盛阴诗",
      "poem": "先去非长别。后来非久亲。新坟将旧冢。）相次似鱼鳞。茂陵谁辨汉。骊山讵识秦。千年与昨日。一种并成尘。定知今世土。还是昔时人。焉能取他骨。复持埋我身。无名法师〈或即是释亡名。〉"
    },
    {
      "title": "过徐君墓诗",
      "poem": "延陵上国返。枉道访徐公。死生命忽异。欢娱意不同。始往邙山北。聊践平陵东。徒解千金剑。终恨九泉空。日尽荒郊外。烟生松柏中。何言愁寂寞。日暮白杨风。尚法师"
    },
    {
      "title": "饮马长城窟",
      "poem": "长城征马度。横行且劳群。入冰穿冻水。饮浪聚流文。澄鞍如渍月。照景若流云。别有长松气。自解逐将军。◎仙道无名氏"
    },
    {
      "title": "青帝歌",
      "poem": "东望重拜手。苍帝玉皇君。灵风鼓橐签。育物布元春。云龙辔严驾。玉衡拥琼轮。枯萌泛沾及。大惠无不均。万仙歌以道。委曲戒天人。心根迷自固。拱跽戴鸿仁。"
    },
    {
      "title": "白帝歌",
      "poem": "六甲抱金关。七政守灵坛。流铃掷化火。威剑巨龙蟠。恳彼素灵真。明宪孰敢干。束制妖鬼魔。凛落霄风寒。沴气既已息。万天俄而安。真俦荷太庇。抵颡相歌让。"
    },
    {
      "title": "赤帝歌",
      "poem": "太景开玉枢。洞堂启金除。骞林荫瑶砌。丹鸾踏琼株。宝房名曲丽。明珰神所居。飞游豁云上经大法作飞。道。引目盻真都。天日永不息。重烟锁青庐。太上敕印开。帕几罗简书。裨风树玄化。殷辛谅有馀。"
    },
    {
      "title": "黑帝歌",
      "poem": "无质统有物。渊兮上帝心。不启不发道。蕴妙化机深。恐尔漏未尽。阴想忽侵淫。转轮无涯波。苦道相迷寻。万年常谨约。一旦自湮沉。无冲落鬼境。殃遣不可任。"
    },
    {
      "title": "黄帝歌",
      "poem": "黄天拱中宸。控驾玉化根。翘机贯亿历。洞朗辟四门。大有混皇真。糺制星宿魂。非帝道不运。有方赖之存。威忿即霜秋。和预为阳春。生成握元纪。仰荷戴无垠。"
    },
    {
      "title": "金章太守章",
      "poem": "大魔乘空发。万精骇神庭。托化谣歌章。随变入无名。嚣气何纷纷。秽道当涂生。云中舍朱宫。北帝踊神兵。鼓洋自知道。玄运来相征。上景御飞辔。迅驾检云营。促校北帝录。收执群魔名。豁落张天罗。放威掷流铃。金真辅空洞。玉光焕八冥。金玄守上宫。神虎戮天精。剪灭万妖气。亿亿悉齐平。上承九天信。啸命靡不倾。招真究三洞。慧诵朗自清。八道望玄。七转纬天经。混合第一真。拔度七祖程。消灭五苦根。反魂更受荣。金光曜寂室。神仙自然生。香华散玉宇。烟气彻玉京。帝遣徘徊辇。三元降绿軿。迅驾腾九玄。朝我玉皇庭。"
    },
    {
      "title": "步虚辞十首",
      "poem": "稽首礼太上。烧香归虚无。流明随我回。法轮亦三周。玄愿四大兴。灵庆及王侯。七祖生天堂。煌煌曜景敷。啸歌观大漠。天乐适我娱。斋馨无上德。下仙不与俦。妙想明玄觉。诜诜乘虚游。旋行蹑云纲。乘虚步玄纪。吟咏帝一尊。百关自调理。俯命八海童。仰携高仙子。诸天散香华。翛然灵风起。宿愿定命根。故致高标拟。欢乐太上前。万劫犹未始。嵯峨玄都上。十方宗皇一。苕苕天宝台。光明焰流日。炜烨玉林华。粲曜珠实。常念餐元精。炼液固形质。金光散紫微。窈窕大乘逸。俯仰存太上。华景秀丹田。左顾提郁仪。右盼携结璘。六度冠梵行。道德随日新。宿命积福应。闻经若玉亲。天挺超世才。乐诵希微篇。冲虚太和炁。吐纳流霞津。胎息静百关。寥寥究三便。泥丸洞明景。遂成金华仙。魔王教授事。故能朝诸天。皆从斋戒起。累功结宿缘。飞行凌太虚。提携高上人。控辔适十方。旋憩玄景阿。仰观劫刃台。俯盻紫云罗。逍遥太上京。相与坐莲华。积学为真人。恬然荣卫和。永享无期寿。万椿奚足多。大道师玄寂。昇仙友无英。公子度灵符。太一奉洞章。舍利曜金姿。龙驾欻来迎。天尊盻云舆。飘飘乘虚翔。香花若飞雪。纷蔼茂玄梁。头脑礼金阙。携手邀玉京。骞树圆景园。焕烂七宝林。夭兽三百名。师子巨万寻。飞龙踯躅吟。神凤应节鸣。灵风扇奇华。清香散人衿，自无高仙才。焉能耽此心。严我九龙驾。乘虚以逍遥。八天如指掌。六合何足辽。众仙诵洞玄。太上唱清谣。香花随风散。玉音成紫霄。五苦一时迸。八难顺经寥。妙哉灵宝圃。兴此大法桥。天真帝一宫。蔼蔼冠耀灵。流焕法轮网。旋空入无形。虚皇拊云璈。众真诵洞经。高仙凛手赞。弥劫保利贞。至真无所待。时或辔飞龙。长斋会玄都。鸣玉叩琼钟。十华诸仙集。紫烟结成宫。宝盖罗太上。真人把芙蓉。散花陈我愿。握节徵魔王。法鼓会群仙。灵唱弥不同。无可无不可。思与希微通。"
    },
    {
      "title": "三徒五苦辞",
      "poem": "三才及万物。倚伏各有龄。终始待劫数。福尽天地倾。往反於五道。苦哉更死生。辗转三徒中。去来与祸并。大贤慎兹诫。忍性念割情。愚夫不信法。罪痛常自婴。吾念世无己。今故重告明。若欲度斯患。归命太上经。罪福不由他。谅自发尔声。大贤故闭口。欲绝诸恶缘。灭念归兼至。倚伏待长泯。弘道以安世。终当见正真。淫嫉为祸首。灭身之至患。含养如此害。岂是道所安。知恶而不革。恐必致夭残。怀毒日斋直。令我发长叹。宿命有信然。弱丧谓之无。皆欲眼前见。过目即言悠。大贤明道教。惨慼愍顽夫。依依念子苦。勤勤令我忧。人命以消尽。亦犹膏中火。四大暂相寓。五物权时假。盛年当勤学。趣求存告我。福尽身神散。冥冥地狱下。上圣畏是故。寻道度斯福。学仙行为急。奉戒制情心。虚夷正气居。仙圣处相寻。若不信《法言》。胡为栖山林。大贤乐经戒。受之为身宝。就学常苦晚。治身恨不早。比当披幽责。倏欻年已老。执卷吸尔极。将更死痛恼。吾故及弱龄。弃世以学道。"
    },
    {
      "title": "碧落空歌",
      "poem": "妙哉元始道。大梵敷真文。上开龙汉劫。焕烂光彩分。三十二天书。五老赤字传。垂慈度生死。郁勃吐祥云。中有长命诀。植芽炼飞仙。开函发玄奥。稽首生精勤。仰思高灵降。乘气归三清。"
    },
    {
      "title": "魔王歌章",
      "poem": "梵行冠太罗。淳风抗玄纪。无形有常存。观世翻然理。屡践不终劫。探幽度生死。三乘通便路。清虚无尘滓。长夜对一魂。地狱五苦解。剑树不摇条。刀上不伤体。门有浩劫翁。地无夭年子。今日庆斯会。诸天并欢喜。不胜情欣悦。高唱稽首礼。"
    },
    {
      "title": "第一欲界飞空之音",
      "poem": "人道渺渺仙道莽莽。鬼道乐兮当人生门。天道贵生鬼道贵终。仙道常自吉。鬼道常自凶。高上清灵爽。悲歌朗太空。唯愿仙道成。不欲人道穷。北都泉曲府。中有万鬼群。但欲遏人筭。断绝人命门。阿人歌洞章。北摄北罗鄷。束送妖灵鬼。斩馘六鬼锋。诸天炁荡荡。我道日兴隆。"
    },
    {
      "title": "第二色界魔王之章",
      "poem": "落落高照明炁四骞。梵行诸天周回十方。无量大神皆由我身。我有洞章万遍成仙。仙道贵度鬼道相连。天地眇莽秽气氛氛。三界乐兮过之常存。身入我界体入自然。此时乐兮薄由我恩。龙汉荡荡何能别真。我界难度故作洞文。变化飞空以试尔身。成败懈退度者几人。笑而不度故为歌音。"
    },
    {
      "title": "第三无色界魔王歌",
      "poem": "三界之上眇眇大罗。上无色根云层峨峨。唯有元始浩劫之象。部制我界统乘玄都。有过我界身入玉虚。我位上王匡御众魔。空中万变秽气纷葩。保真者少迷惑者多。仙道难固鬼道易邪。人道者心谅不由他。仙道贵实人道贵华。尔不乐仙道。三界那得过。其欲转五道。我当复奈何。"
    }
  ],
  "沈炯": [
    {
      "title": "长安少年行",
      "poem": "长安好少年。骢马铁连钱。陈王装脑勒。晋后铸金鞭。步摇如飞燕。宝剑似舒莲。去来新市侧。遨游大道边。道边一老翁。颜鬓如衰蓬。自言居汉世。少小见豪雄。五侯俱拜爵。七贵各论功。建章通北阙。复道度南宫。太后居长乐。天子出回中。玉辇迎飞燕。金山赏邓通。一朝复一日。忽见朝市空。扶桑无复海。昆山倒向东。少年何假问。穨龄值福终。子孙冥灭尽。乡闾复不同。泪尽眼方暗。髀伤耳自聋。杖策寻遗老。歌啸咏悲翁。遭随各有遇。非敢访童蒙。"
    },
    {
      "title": "独酌谣",
      "poem": "独酌谣。独酌独长谣。智者不我顾。愚夫余未要。不愚复不智。谁当余见招。所以成独酌。一酌倾一瓢。生涯本漫漫。神理暂超超。再酌矜许史。三酌傲松乔。频烦四五酌。不觉凌丹霄。倏尔厌五鼎。俄然贱九韶。鼓殇无异葬。夷跖可同朝。龙蠖非不屈。鹏鷃但逍遥。寄语号呶侣。无乃太尘嚣。"
    },
    {
      "title": "从驾送军诗",
      "poem": "惟尧称乃武。轩后号神兵。吊民资智勇。治乱属师贞。我群膺宝业。历驾视前英。蒲海方无浪。夷山未有平。星光下结旆。剑气上舒精。云开万里彻。日丽晨川明。抚鼓山灵应。诏跸水祗惊。"
    },
    {
      "title": "望郢州城诗",
      "poem": "魂兮何处返。非死复非仙。坐柯如昨日。石合未淹年。历阳顿成浦。东海果为田。空忆扶风咏。谁见岘山传。世变才良改。时移民物迁。悲哉孙骠骑。悠悠哭彼天。"
    },
    {
      "title": "长安还至方山怆然自伤诗",
      "poem": "秦军坑赵卒。遂有一人生。虽还旧乡里。危心曾未平。淮源比桐柏。方山似削成。犹疑屯虏骑。尚畏值胡兵。空村馀拱木。废邑有颓城。旧识既已尽。新知皆异名。百年三万日。处处此伤情。"
    },
    {
      "title": "离合诗赠江藻",
      "poem": "开门枕芳野。井上发红桃。林中藤茑秀。木末风云高。屋室何寥廓。至士隐蓬蒿。故知人外赏。文酒易陶陶。友朋足谐晤。又此盛诗骚。朗月同携手。良景共含毫。栾巴有妙术。言是神仙曹。百年肆偃仰。一理讵相劳。"
    },
    {
      "title": "建除诗",
      "poem": "建章连凤阙。蔼蔼入云烟。除庭发槐柳。冠剑似神仙。满衢飞玉轪。夹道跃金鞭。平明尘雾合。薄暮风云骞。定交太学里。射策云台边。执事一朝谬。朝市忽崩迁。破家徒狥国。力弱不扶颠。危机空履虎。击恶岂如鹯。成师凿门去。败绩裹尸旋。收魂不入斗。抱景问穹玄。开颜何所说。空忆平生前。闭门穷巷里静扫咏归田。"
    },
    {
      "title": "六府诗",
      "poem": "水广南山暗。杖策出蓬门。火炬村前发。林烟树下昏。金花散黄蕊。蕙草杂芳荪。木兰露渐落。山芝风屡翻。土高行已冒。抱瓮忆中园。谷城定若近。当终黄石言。"
    },
    {
      "title": "八音诗",
      "poem": "金屋贮阿娇。楼阁起迢迢。石头足年少。大道跨河桥。丝桐无缓节。罗绮自飘飘。竹烟生薄晚。花色乱春朝。匏瓜讵无匹。神女嫁苏韶。土地多妍冶。乡里足尘嚣。革年未相识。声论动风飙。木桃堪底用。寄以答琼瑶。"
    },
    {
      "title": "六甲诗",
      "poem": "甲拆开众果。万物具敷荣。乙飞上危幕。雀乳出空城。丙魏旧勋业。申韩事刑名。丁翼陈诗罢。公绥作赋成。戊巢花已秀。满塘草自生。已乃忘怀客。荣乐尚关情。庚庚闻鸟啭。肃肃望凫征。辛酸多悯恻。寂寞少逢迎。壬蒸怀太古。覆妙伫无名。癸巳空施位。讵以召幽贞。"
    },
    {
      "title": "十二属诗",
      "poem": "鼠迹生尘案。牛羊暮下来。虎啸坐空谷。兔月向窗开。龙隰远青翠。蛇柳近徘徊。马兰方远摘。羊负始春栽。猴栗羞芳果。鸡跖引清杯。狗其怀物外。猪蠡窅悠哉。"
    },
    {
      "title": "从游天中寺应令诗",
      "poem": "福界新开划。名僧共下筵。杨枝生拱树。锡杖咒飞泉。石座应朝讲。山龛拟夜禅。当非舍卫国。卖地取金钱。"
    },
    {
      "title": "同庾中庶肩吾周处士弘让游明庆寺诗",
      "poem": "鹫岭三层塔。庵园一讲堂。驯乌逐饭磬。狎兽绕禅床。擿菊山无酒。燃松夜有香。幸得同高胜。於此莹心王。"
    },
    {
      "title": "名都一何绮诗",
      "poem": "名都一何绮。春日吐光辉。高楼云母扇。复殿琉璃扉。昭仪同辇出。高安连骑归。欲知天子贵。千门应紫微。"
    },
    {
      "title": "为我弹鸣琴诗",
      "poem": "为我弹鸣琴。琴鸣伤我襟。半死无人见。入灶始知音。空为贞女引。谁达楚妃心。雍门何假说。落泪自淫淫。"
    },
    {
      "title": "赋得边马有归心诗",
      "poem": "穷秋边马肥。向塞甚思归。连镳渡蒲海。束舌下金微。已郤鱼丽阵。将摧鹤翼围。弥忆长楸道。金鞭背落晖。"
    },
    {
      "title": "咏老马诗",
      "poem": "昔日从戎阵。流汗几东西。一日驰千里。三丈拔深泥。渡水频伤骨。翻霜屡损蹄。勿言年齿暮。寻途尚不迷。"
    },
    {
      "title": "和蔡黄门口字咏绝句诗",
      "poem": "嚣嚣宫阁路。灵灵谷口闾。谁知名器品。语哩各崎岖。"
    },
    {
      "title": "谣",
      "poem": "故年花落今复新。新年一故成故人。那得长绳系白日。年年月月但如春。"
    }
  ],
  "阴铿": [
    {
      "title": "新成安乐宫",
      "poem": "新宫实壮哉。云里望楼台。迢递翔鹍仰。连翩贺燕来。重櫩寒雾宿。丹井夏莲开。砌石披新锦。梁花画早梅。欲知安乐盛。歌管杂尘埃。"
    },
    {
      "title": "班婕妤怨",
      "poem": "柏梁新宠盛。长信昔恩倾。谁谓诗书巧。翻为歌舞轻。花月分窗进。苔草共阶生。接泪衫前满。单瞑梦里惊。可惜逢秋扇。何用合欢名。"
    },
    {
      "title": "蜀道难",
      "poem": "王尊奉汉朝。灵关不惮遥。高岷长有雪。阴栈屡经烧。轮摧九折路。骑阻七星桥。蜀道难如此。功名讵可要。"
    },
    {
      "title": "和登百花亭怀荆楚诗",
      "poem": "江陵一柱观。浔阳千里潮。风烟望似接。川路恨成遥。落花轻未下。飞丝断易飘。藤长还依格。荷生不避桥。阳台可忆处。唯有暮将朝。"
    },
    {
      "title": "奉送始兴王诗",
      "poem": "良守别承明。枉道暂逢迎。去帆收锦纟乍。归骑指兰城。纷糺连山暗。潺湲派水清。桂晚花方白。莲秋叶始轻。背飞伤客念。临歧悯圣情。分风不得远。何由送上征。"
    },
    {
      "title": "广陵岸送北使诗",
      "poem": "行人引去节。送客舣归舻。即是观涛处。仍为郊赠衢。汀洲浪已息。邗江路不纡。亭嘶背枥马。樯啭向风乌。海上春云杂。天际晚帆孤。离舟对零雨。别渚望飞凫。定知能下泪。非但一杨朱。"
    },
    {
      "title": "江津送刘光禄不及诗",
      "poem": "依然临送渚。长望倚河津。鼓声随听绝。帆势与云邻。泊处空馀鸟。离亭已散人。林寒正下叶。钓晚欲收纶。如何相背远。江汉与城闉。"
    },
    {
      "title": "和傅郎岁暮还湘州诗",
      "poem": "苍茫岁欲晚。辛苦客方行。大江静犹浪。扁舟独且征。棠枯绛叶尽。芦冻白花轻。戍人寒不望。沙禽迥未惊。湘波各深浅。空轸念归情。"
    },
    {
      "title": "渡青草湖诗",
      "poem": "洞庭春溜满。平湖锦帆张。沅水桃花色。湘流杜若香。穴去茅山近。江连巫峡长。带天澄迥碧。映日动浮光。行舟逗远树。度鸟息危樯。滔滔不可测。一苇讵能航。"
    },
    {
      "title": "渡岸桥诗",
      "poem": "画桥长且曲。傍险复凭流。写虹晴尚饮。图星昼不收。跨波连断岸。接路上危楼。栏高荷不及。池清影自浮。何必横南渡。方复似牵牛。"
    },
    {
      "title": "游始兴道馆诗",
      "poem": "紫台高不极。清谿千仞馀。坛边逢药铫。洞里阅仙书。庭舞经乘鹤。池游被控鱼。稍昏蕙叶敛。欲暝槿花疏。徒教斧柯烂。会自不凌虚。"
    },
    {
      "title": "开善寺诗",
      "poem": "鹫岭春光遍。王城野望通。登临情不极。萧散趣无穷。莺随入户树。花逐下山风。栋里归云白。窗外落晖红。古石何年卧。枯树几春空。淹留惜未及。幽桂在芳丛。"
    },
    {
      "title": "罢故章县诗",
      "poem": "秩满三秋暮。舟虚一水滨。漫漫遵归道。凄凄对别津。晨风下散叶。歧路起飞尘。长岑旧知远。莱芜本自贫。被里恒容吏。正朝不系民。惟当有一犊。留持赠后人。"
    },
    {
      "title": "闲居对雨诗",
      "poem": "四溟飞旦雨。三径绝来游。震位雷声发。离宫电影浮。山云遥似带。庭叶近成舟。茅檐下乱滴。石窦引环流。寄言一高士。如何麦不收。"
    },
    {
      "title": "又",
      "poem": "蘋藻降灵祗。聪明谅在斯。触石朝云起。从星夜月离。八川奔巨壑。万顷溢澄陂。绿野含膏润。青山带濯枝。嘉禾方合颖。秀麦已分歧。寄语纷纶学。持笔讵必知。"
    },
    {
      "title": "行经古墓诗",
      "poem": "偃松将古墓。年代理当深。表柱应堪烛。碑书欲有金。迥坟由路毁。荒隧受田侵。霏霏野雾合。昏昏陇日沈。悬剑今何在。风杨空自吟。"
    },
    {
      "title": "和樊晋陵伤妾诗",
      "poem": "画梁朝日尽。芳树落花辞。忽以千金笑。长作九泉悲。镜前尘剧粉。机上网多丝。户馀双入燕。床有一空帷。名香不可得。何见返魂时。"
    },
    {
      "title": "和侯司空登楼望乡诗",
      "poem": "怀土临霞观。思归想石门。瞻云望鸟道。对柳忆家园。寒田获里静。野日烧中昏。信美今何益。伤心自有源。"
    },
    {
      "title": "登武昌岸望诗",
      "poem": "游人试历览。旧迹已丘墟。巴水萦非字。楚山断类书。荒城高仞落。古柳细条疏。烟芜遂若此。当不为能居。"
    },
    {
      "title": "晚出新亭诗",
      "poem": "大江一浩荡。离悲足几重。潮落犹如盖。云昬不作峰。远戍唯闻鼓。寒山但见松。九十方称半。归途讵有踪。"
    },
    {
      "title": "晚泊五洲诗",
      "poem": "客行逢日暮。结缆晚洲中。戍楼因嵁险。村路入江穷。水随云度黑。山带日归红。遥怜一柱观。欲轻千里风。"
    },
    {
      "title": "赋咏得神仙诗",
      "poem": "罗浮银是殿。瀛洲玉作堂。朝游云暂起。夕饵菊恒香。聊持履成燕。戏以石为羊。洪厓与松子。乘羽就周王。"
    },
    {
      "title": "游巴陵空寺诗",
      "poem": "日宫朝绝磬。月殿夕无扉。网交双树叶。轮断七灯辉。香尽奁犹馥。幡尘画渐微。借问将保见。风气动天衣"
    },
    {
      "title": "秋闺怨诗",
      "poem": "独眠虽已惯。秋来只自愁。火笼恒煖脚。行障镇床头。眉含黛俱敛。啼将粉共流。谁能无别恨。唯守一空楼。"
    },
    {
      "title": "南征闺怨诗",
      "poem": "湘水旧言深。征客理难寻。独愁无处道。长悲不自禁。逢人憎解佩。从来懒听音。唯当有夜鹊。南飞似妾心。"
    },
    {
      "title": "侯司空宅咏妓诗",
      "poem": "佳人遍绮席。妙曲动鹍弦。楼似阳台上。池如洛水边。莺啼歌扇后。花落舞衫前。翠柳将斜日。俱照晚妆鲜。"
    },
    {
      "title": "经丰城剑池诗",
      "poem": "清池自湛澹。神剑久迁移。无复连星气。空馀似月池。夹筱澂深渌。含风结细漪。唯有莲花萼。还想匣中雌。"
    },
    {
      "title": "西游咸阳中诗",
      "poem": "上林春色满。咸阳游侠多。城斗疑连汉。桥星象跨河。影里看飞毂。尘前听远珂。还家何意晚。无处不经过。"
    },
    {
      "title": "观钓诗",
      "poem": "澄江息晚浪。钓侣枻轻舟。丝垂遥溅水。饵下暗通流。歌声时断续。檝影乍横浮。寄言濯缨者。沧浪终滞游。"
    },
    {
      "title": "咏石诗",
      "poem": "天汉支机罢。仙岭博棋馀。零陵旧是燕。昆池本学鱼。云移莲势出。苔駮锦纹疏。还当谷城下。别自解兵书。"
    },
    {
      "title": "侍宴赋得夹池竹诗",
      "poem": "夹池一丛竹。垂翠不惊寒。叶酝宜城酒。皮裁薛县冠。湘川染别泪。衡岭拂仙坛。欲见葳蕤色。当来菟苑看。"
    },
    {
      "title": "雪里梅花诗",
      "poem": "春近寒虽转。梅舒雪尚飘。从风还共落。昭日不俱销。叶开随足影。花多助重条。今来渐异昨。向晚判胜朝。"
    },
    {
      "title": "五洲夜发诗",
      "poem": "夜江雾里阔。新月迥中明。溜船惟识火。惊凫但听声。劳者时歌榜。愁人数问更。"
    },
    {
      "title": "咏鹤",
      "poem": "依池屡独舞。对影或孤鸣。乍动轩墀步。时转入琴声。"
    }
  ],
  "陆山才": [
    {
      "title": "刻吴阊门诗",
      "poem": "田横感义士。韩王报主臣。若为留意气。持寄禹川人。"
    }
  ],
  "周弘正": [
    {
      "title": "答林法师诗",
      "poem": "客行七十岁。岁暮远徂征。寒云结不解。陇水冻无声。君看日近远。为忖长安城。"
    },
    {
      "title": "学中早起听讲诗",
      "poem": "诘朝参下座。闲步出重闱。北堂月稍隐。南枝鹤已飞。早霜垂霭霭。初雾上霏霏。严唱虽罢柝。高门尚掩扉。既伤年绪促。复嗟心事违。平生爱山海。宿昔特精微。未解轻身去。唯应下第归。"
    },
    {
      "title": "还草堂寻处士弟诗",
      "poem": "四时易荏苒。百龄倏将半。故老多零落。山僧尽凋散。宿树倒为查。旧水侵成岸。幽寻属令弟。依然归旧馆。感物自多伤。况乃春莺乱。"
    },
    {
      "title": "入武关诗",
      "poem": "武关设地险。游客好邅回。将军天上落。童子弃繻来。挥汗成云雨。车马飏尘埃。鸡鸣不可信。未晓莫先开。"
    },
    {
      "title": "和庾肩吾入道馆诗",
      "poem": "石桥有旧路。灵室俨众仙。菊潭溜馀水。丹灶起残烟。桃花经作实。海水屡成田。逆愁归旧里。追问斧柯年。"
    },
    {
      "title": "看新婚诗",
      "poem": "莫愁年十五。来聘子都家。婿颜如美玉。妇色胜桃花。带啼疑暮雨。含笑似朝霞。暂却轻纨扉。倾城判不赊。"
    },
    {
      "title": "名都一何绮诗",
      "poem": "名都宫观绮。金璧藻华珰。吹台望鳷鹊。舞殿接披香。绣毂游丹水。凋辇出平阳。陆离徒照眼。何解忧人伤。"
    },
    {
      "title": "咏石鲸应诏诗",
      "poem": "石鲸何壮丽。独在天池阴。骞鳍类横海。半出似浮深。吞航本无日。吐浪亦难寻，圣帝游灵沼。能怀跃藻心。"
    },
    {
      "title": "咏老败斗鸡诗",
      "poem": "少壮摧雄敌。眄视生猜忌。一随年月衰。摧颓落毛驶。闲观春光满。东郊草色异。无复先鸣力。空馀擅场意。"
    },
    {
      "title": "陇头送征客诗",
      "poem": "朝霜侵汉草。流沙度陇飞。一闻流水曲。行住两沾衣。"
    },
    {
      "title": "咏歌人偏得日照诗",
      "poem": "斜光入丹扇。的的最分明。欲持照凋栱。仍作绕梁声。"
    },
    {
      "title": "咏班竹掩团扇诗",
      "poem": "齐纨将楚竹。从来本相远。将申湘女悲。宜并班姬怨。"
    },
    {
      "title": "於长安咏雁诗",
      "poem": "南思洞庭水。北想雁门关。稻粱俱可恋。飞去复飞还。"
    },
    {
      "title": "赠韦Ａ６６诗",
      "poem": "德星犹未动。真车讵肯来。"
    }
  ],
  "周弘让": [
    {
      "title": "留赠山中隐士诗",
      "poem": "行行访名岳。处处必留连。遂至一岩里。灌木上参天。忽见茅茨屋。暧暧有人烟。一士开门出。一士呼我前。相看不道姓。焉知隐与仙。"
    },
    {
      "title": "春夜醮五岳图文诗",
      "poem": "夜静琼筵谧。月出杏坛明。香烟百和吐。灯色九微清。五岳移龙驾。十洲回凤笙。目想灵人格。心属羽衣轻。蕙肴荐神享。桂醑达遥诚。熙然聊自得。挹酒念浮生。"
    },
    {
      "title": "赋得长笛吐清气诗",
      "poem": "商声传后出。龙吟郁前吐。情断山阳舍。气咽平阳坞。胡骑争北归。偏知别乡苦。羁旅情易伤。零泪如交雨。"
    },
    {
      "title": "立秋诗",
      "poem": "兹辰戒流火。商飙早已惊。云天改夏色。木叶动秋声。"
    }
  ],
  "周弘直": [
    {
      "title": "赋得荆轲诗",
      "poem": "荆卿欲报燕。衔恩弃百年。市中倾别酒。水上击离弦。匕首光凌日。长虹气烛天。留言与宋意。悲歌非自怜。"
    }
  ],
  "陆玠": [
    {
      "title": "赋得杂言咏栗诗",
      "poem": "货见珍於有汉。木取贵於隆周。英肇萌於朱夏。实方落於素秋。委玉盘。杂椒糈。将象席。糅珍羞。"
    }
  ],
  "顾野王": [
    {
      "title": "罗敷行",
      "poem": "东隅丽春日。南陌采桑时。楼中结梳罢。提筐候早期。风轻莺韵缓。露重落花迟。五马光长陌。千骑络青丝。使君徒遣信。贱妾畏蚕饥。"
    },
    {
      "title": "芳树",
      "poem": "上林通建章。杂树遍林芳。日影桃蹊色。风吹梅迳香。幽山桂叶落。驰道柳条长。折荣疑路远。用表莫相忘。"
    },
    {
      "title": "有所思",
      "poem": "贱妾有所思。良人久征戍。笳鸣塞城表。花开落芳树。白登澄月色。黄龙起烟雾。还闻雉子斑。非复长征赋。"
    },
    {
      "title": "陇头水",
      "poem": "陇底望秦川。迢递隔风烟。肃条落野树。幽咽响流泉。瀚海波难息。交河冰未坚。宁知盖山水。逐节赴危弦。"
    },
    {
      "title": "长安道",
      "poem": "凤楼临广路。仙掌入烟霞。章台京兆马。逸陌富平车。东门疏广饯。北阙董贤家。渭桥纵观罢。安能访狭斜。"
    },
    {
      "title": "阳春歌",
      "poem": "春草正芳菲。重楼启曙扉。银鞍侠客至。柘弹宛童归。池前竹叶满。井上桃花飞。蓟门寒未歇。为断流黄机。"
    },
    {
      "title": "艳歌行三首",
      "poem": "夕台行雨度。朝梁照日辉。东城采桑返。南市数钱归。长歌挑碧玉。罢尘笑洛妃。欲知欢未尽。栖乌已夜飞。齐倡赵女尽妖妍。珠帘玉砌并神仙。莫笑人来最落后。能使君恩得度前。岂知洛渚罗尘步。讵减天河秋夕渡。妖姿巧笑能倾城。那思他人不憎妒。莲花藻井推芰荷。采菱妙曲胜阳阿。燕姬妍。赵女丽。出入王宫公主第。倚鸣瑟。歌未央。调弦八九弄。度曲两三章。唯欣春日永。讵愁秋夜长。歌未央。倚鸣瑟。轻风飘落蕊。乳燕巢兰室。结罗帷。玩朝日。窗开翠幔卷。收罢金星出。争攀四照花。竞戏三条术。"
    },
    {
      "title": "饯友之绥安诗",
      "poem": "谷风扬暖律。扶旭开馀霭。兰芽被平皋。冰澌泮微濑。悟彼芳岁新。惬此赏心会。丝竹邯郸倡。朋游邺中盖。贡橘伟含滋。仙鲻妙飞鲙。崚嶒眺广岳。浩溔穷溟海。众宾悦礼遇。远俗怀仙爱。操输本非工。无讥比曹郐。"
    }
  ],
  "徐伯阳": [
    {
      "title": "日出东南隅行",
      "poem": "朱城璧日启朱扉。青楼含照本晖晖。远映陌上春桑叶。斜入秦家缃绮衣。罗敷妆粉能佳丽。镜前新梳倭堕髻。圆笼袅袅挂青丝。铁钩冉冉胜丹桂。蚕饥日晚暂生愁。忽逢使君南陌头。五马停珂遣借问。双脸含娇特好羞。妾婿府中轻小吏。即今来往专城里。欲识东方千骑归。蔼蔼日暮红尘起。"
    },
    {
      "title": "游钟山开善寺诗",
      "poem": "聊追邺城友。躧步出兰宫。法侣殊人世。天花异俗中。鸟声不测处。松吟未觉风。此时超爱网。还复洗尘蒙。"
    }
  ],
  "张正见": [
    {
      "title": "钓竿篇",
      "poem": "结宇长江侧。垂钓广川浔。竹竿横翡翠。桂髓掷黄金。人来水鸟没。楫度岸花沈。莲摇见鱼近。纶尽觉潭深。渭水终须卜。沧浪徒自吟。空嗟芳饵下。独见有贪心。"
    },
    {
      "title": "度关山",
      "poem": "关山度晓月。剑客远从征。云中出迥阵。天外落奇兵。轮摧偃去节。树倒碍悬旌。沙扬折坂暗。云积榆溪明。马倦时衔草。人疲屡看城。寒陇胡笳涩。空林汉鼓鸣。还听呜咽水。并切断肠声。"
    },
    {
      "title": "晨鸡高树鸣",
      "poem": "晨鸡振翮鸣。出迥擅奇声。蜀郡随金马。天津应玉衡。摧冠验远石。系火出连营。争栖斜揭暮。解翼横飞度。试饮淮南药。翻上仙都树。枝低且候潮。叶浅还承露。承露触严霜。叶浅伺朝阳。猜群怯宝剑。勇战出花场。当损黄金距。谁论白玉珰。长鸣逢晋帝。恃气遇周王。流名说鲁国。分影入陈仓。不复愁苻朗。犹能感孟尝。"
    },
    {
      "title": "采桑",
      "poem": "春楼曙鸟惊。蚕妾候初晴。迎风金珥落。向日玉钗明。徙顾移笼影。攀钩动钏声。叶高知手弱。枝软觉身轻。人多羞借问。年少怯逢迎。恐疑夫婿远。聊复答专城。"
    },
    {
      "title": "艳歌行",
      "poem": "城隅上朝日。斜晖照杏梁。并卷茱萸帐。争移翡翠床。萦环聊向牖。拂镜且调妆。裁金作小靥。散麝起微黄。二八秦楼妇。三十侍中郎。执戟超丹地。丰貂入建章。未安文史阁。独结少年场。弯弧贯叶影。学剑动星芒。翠盖飞城曲。金鞍横道傍。调鹰向新市。弹雀往睢阳。行行稍有极。暮暮归兰房。前瞻富罗绮。左顾足鸳鸯。莲舒千叶气。灯吐百枝光。满酌胡姬酒。多烧荀令香。不学幽闺妾。生离怨采桑。"
    },
    {
      "title": "从军行",
      "poem": "胡兵屯蓟北。汉将起山西。故人轻百战。聊欲定三齐。风前喷画角。云上舞飞梯。雁塞秋声远。龙沙云路迷。燕然自可勒。函谷讵须泥。"
    },
    {
      "title": "三妇艳诗",
      "poem": "大妇织残丝。中妇妒蛾眉。小妇独无事。歌罢咏新诗。上客何须起。为待绝缨时。"
    },
    {
      "title": "置酒高殿上",
      "poem": "陈王开甲第。粉壁丽椒涂。高窗侍玉女。飞闼敞金铺。名香散绮幕。石砚凋金炉。清醪称玉馈。浮蚁擅苍梧。邹严恒接武。申白日相趋。容与升阶玉。差池曳履珠。千金一巧笑。百万两鬟姝。赵姬未鼓瑟。齐客罢吹竽。歌喧桃与李。琴挑凤将雏。魏君惭举白。晋主愧投壶。风云更代序。人事有荣枯。长卿病消渴。壁立还成都。"
    },
    {
      "title": "门有车马客行",
      "poem": "飞观霞光启。重门平旦开。北阙高箱过。东方连骑来。红尘扬翠毂。赭汗染龙媒。桃花夹迳聚。流水傍池回。投鞭聊静电。捐轸暂停雷。）非关万里客。自有六奇才。琴和朝雉操。酒泛夜光杯。舞袖飘金谷。歌声绕凤台。良时不可再。驺驭郁相催。安知太行道。失路车轮摧。"
    },
    {
      "title": "白头吟",
      "poem": "平生怀直道。松桂比真风。语默妍媸际。沈浮毁誉中。谗新恩易尽。情去宠难终。弹珠金市侧。抵玉舂山东。含香老颜驷。执戟异扬雄。惆怅崔亭伯。幽忧冯敬通。王嫱没胡塞。班女弃深宫。春苔封履迹。秋叶夺妆红。颜如花落槿。鬓似雪飘逢。此时积长叹。伤年谁复同。"
    },
    {
      "title": "怨诗",
      "poem": "新丰妖冶地。游侠竞娇奢。池台间罗绮。桃李杂烟霞。盖影分连骑。衣香合并车。艳粉惊飞蝶。红妆映落花。舞衫飘冶袖。歌扇掩团纱。玉床珠帐卷。金楼镜月斜。还疑箫史凤。不及季伦家。"
    },
    {
      "title": "应龙篇",
      "poem": "应龙未起时。乃在渊底藏。非云足不蹈。举则冲天翔。譬彼野兰草。幽居常独香。清风播四远。万里望芬芳。隐居可颐志。自见焉得彰。"
    },
    {
      "title": "轻薄篇",
      "poem": "洛阳美年少。朝日正开霞。细蹀连钱马。傍趋苜蓿花。扬鞭还却望。春色满东家。井桃映水落。门柳杂风斜。绵蛮弄清绮。蛱蝶绕承华。欲往飞廉馆。遥驻季伦车。石榴传马脑。兰肴奠象牙。聊持自娱乐。未是斗豪奢。莫嫌龙驭晚。扶桑复浴鵶。"
    },
    {
      "title": "帝王所居篇",
      "poem": "崤函惟帝宅。宛雒壮皇居。紫微临复道。丹水亘通渠。沈沈飞雨殿。蔼蔼承明卢。两宫分概日。双阙并凌虚。休气充青琐。荣光入绮疏。霞明仁寿镜。日照陵云书。鸣鸾背鳷鹊。诏跸幸储胥。长杨飞玉辇。御宿徙金舆。柳叶飘缇骑。槐花影属车。薄暮归平乐。歌钟满玉除。"
    },
    {
      "title": "朱鹭",
      "poem": "金堤有朱鹭。刷羽望沧瀛。周诗振雅曲。汉鼓发奇声。时将赤雁并。乍逐彩鸾行。别有翻潮处。异色不相惊。"
    },
    {
      "title": "上之回",
      "poem": "林光称避暑。回中乃吉行。龙媒蹑影驶。玉辇御云轻。风乌绕鳷鹊。彩鹢照昆明。欲知钟箭远。遥听宝鸡声。"
    },
    {
      "title": "战城南",
      "poem": "蓟北驰胡骑。城南接短兵。云屯两阵合。剑聚七星明。旗交无复影。角愤有馀声。战罢披军策。还嗟李少卿。"
    },
    {
      "title": "君马黄二首",
      "poem": "幽并重骑射。征马正盘桓。风去嘶声远。冰坚度足寒。出关聊变色。上坂屡停鞍。即今随御史。非复在楼兰。五色乘马黄。追风时灭没。血汗染龙花。胡鞍抱秋月。唯腾渥洼水。不饮长城窟。讵待燕昭王。千金市骏骨。"
    },
    {
      "title": "芳树",
      "poem": "奇树舒春苑。流芳入绮钱。合欢分四照。同心影万年。香浮佳气里。叶映彩云前。欲识扬雄赋。金玉满甘泉。"
    },
    {
      "title": "有所思",
      "poem": "深闺久离别。积怨转生愁。徒思裂帛雁。空上望归楼。看花忆塞草。对月想边秋。相思日日度。泪脸年年流。"
    },
    {
      "title": "雉子斑",
      "poem": "陈仓雉未飞。敛翮依芳甸。朱冠色尚浅。锦臆毛初变。雊麦且专场。排花聊勇战。唯当渡弱水。不怯如皋箭。"
    },
    {
      "title": "临高台",
      "poem": "层台迩清汉。出迥驾重棼。飞栋临黄鹤。高窗度白云。风前朱幌色。霞处绮疏分。此中多怨曲。地远讵能闻。"
    },
    {
      "title": "陇头水二首",
      "poem": "陇头鸣四注。征人逐贰师。羌笛含流咽。胡笳杂水悲。湍高飞转驶。涧浅荡还迟。前旌去不见。上路杳无期。陇头流水急。流急行难渡。远入隗嚣营。傍侵酒泉路。心交赐宝刀。小妇成纨袴。欲知别家久。戎衣今已故。"
    },
    {
      "title": "折杨柳",
      "poem": "杨柳半垂空。袅袅上春中。枝疏董泽箭。叶碎楚臣弓。色映长河水。花飞高树风。莫言限宫掖。不闭长杨宫。"
    },
    {
      "title": "关山月",
      "poem": "岩间度月华。流彩映山斜。晕逐连城璧。轮随出塞车。唐蓂遥合影。秦桂远分花。欲验盈虚理。方知道路赊。"
    },
    {
      "title": "洛阳道",
      "poem": "曾城启旦扉。上路落春晖。柳影缘沟合。槐花夹岸飞。苏合弹珠罢。黄间负翳归。红尘暮不息。相看连骑稀。"
    },
    {
      "title": "梅花落",
      "poem": "芳树映雪野。发早觉寒侵。落远香风急。飞多花迳深。周人叹初摽。魏帝指前林。边城少灌木。折此自悲吟。"
    },
    {
      "title": "紫骝马",
      "poem": "将军入大宛。善马出从戎。影绝乾河上。声流水窟中。似鹿犹依草。如龙欲向空。须还十万里。试为一追风。"
    },
    {
      "title": "雨雪曲",
      "poem": "胡关辛苦地。雪路远漫漫。含冰踏马足。杂雨冻旗竿。沙漠飞恒暗。天山积转寒。无因辞日逐。团扇掩齐纨。"
    },
    {
      "title": "刘生",
      "poem": "刘生绝名价。豪侠恣游陪。金门四姓聚。绣毂五香来。尘飞玛瑙勒。酒映砗磲杯。别有追游夜。秋窗向月开。"
    },
    {
      "title": "公无渡河",
      "poem": "金堤分锦缆。白马渡莲舟。风严歌响绝。浪涌榜人愁。棹折桃花水。颿横竹箭流。何言沈璧处。千载偶阳侯。"
    },
    {
      "title": "对酒",
      "poem": "当歌对玉酒。匡坐酌金罍。竹叶三清泛。蒲萄百味开。风移兰气入。月逐桂香来。独有刘将阮。忘情寄羽杯。"
    },
    {
      "title": "铜雀台",
      "poem": "凄凉铜雀晚。摇落墓田通。云惨当歌日。松吟欲舞风。人疏瑶席冷。曲罢繐帷空。可惜年将泪。俱尽望陵中。"
    },
    {
      "title": "长安有狭斜行",
      "poem": "少年重游侠。长安有狭斜。路窄时容马。枝高易度车。檐高同落照。巷小共飞花。相逢夹绣毂。借问是谁家。"
    },
    {
      "title": "饮马长城窟行",
      "poem": "秋草朔风惊。饮马出长城。群惊还怯饮。地险更宜行。伤冰敛冻足。畏冷急寒声。无因度吴坂。方复入羌城。"
    },
    {
      "title": "泛舟横大江",
      "poem": "大江修且阔。扬舲度回矶。波中画鹢涌。帆上锦花飞。舟移历浦月。举湿春衣。王孙定若远。讵待送将归。"
    },
    {
      "title": "煌煌京洛行",
      "poem": "千门俨西汉。万户擅东京。凌云霞上起。鳷鹊月中生。风尘暮不息。萧筦夜恒鸣。唯当卖药处。不入长安城。"
    },
    {
      "title": "明君词",
      "poem": "寒树暗胡尘。霜楼明汉月。泪染上春衣。忧变华年发。"
    },
    {
      "title": "神仙篇",
      "poem": "瀛洲分渤澥。阆苑隔虹霓。欲识三山路。须寻千仞溪。石梁云外立。蓬丘雾里迷。年深毁丹灶。学久弃青泥。葛水留还杖。天衢鸣去鸡。六龙骧首起云阁。万里一别何寥廓。玄都府内驾青牛。紫盖山中乘白鹤。浔阳杏花终难朽。武陵桃花未曾落。已见玉女笑投壶。复睹仙童欣六博。同甘玉文枣。俱饮流霞药。鸾歌凤舞集天台。金阙银宫相向开。西王已令青鸟去。东海还驭赤虬来。魏武还车逢汉女。荆王因梦识阳台。凤盖随云聊蔽日。霓裳杂雨复乘雷。神岳吹笙遥谢手。当知福地有神才。"
    },
    {
      "title": "又",
      "poem": "亿舜日。万尧年。咏湛露。歌采莲。愿杂百和气。宛转金炉前。"
    },
    {
      "title": "前有一樽酒行",
      "poem": "前有一樽酒。主人行寿。今日合来。坐者当令。皆富且寿。欲令主人三万岁。终岁不知老。为吏当高迁。贾市得万倍。桑蚕当大得。主人宜子孙。"
    },
    {
      "title": "采桑",
      "poem": "倡狂不胜愁。结束下清楼。  张正见"
    },
    {
      "title": "御幸乐游苑侍宴诗",
      "poem": "大君临四表。荣光普八埏。区中文化洽。海外武功宣。凤下书丹篆。龟符著绿编。昆明不习战。云梦岂游畋。轨文通万国。旌节靖三边。高秋藐姑射。睿想属汾川。两宫明合璧。双阙带非烟。扬銮出城观。诏跸指郊坜。禁苑回雕辇。离宫建翠旃。流水奔雷毂。追风赴电鞭。画熊飘析羽。金埒响胶弦。鸣玉升文砌。称觞溢绮筵。兽舞依钟石。鸾歌应管弦。霞明黄鹄路。风爽白云天。潦收荷盖折。露重菊花鲜。上林宾早雁。长杨唱晚蝉。小臣惭艺业。击壤慕怀铅。康衢飞驶羽。大海滴微涓。咏歌还集木。舞蹈遂临泉。愿荐南山寿。明明奉万年。"
    },
    {
      "title": "重阳殿成金石会竟上诗",
      "poem": "周王兴路寝。汉后成甘泉。共知崇壮丽。迢遰与云连。抗殿疏龙首。峻陛激天泉。东西跨函谷。左右瞩伊Ａ６７。百常飞观竦。三休复道悬。拱乌遥造日。攑虬远架烟。云栋疑飞雨。风窗似望仙。玉女临芳镜。金珰映彩椽。梅梁横发蕊。藻井倒披莲。云光开御宿。佳气属祈年。霜雁排空断。寒花映日鲜。负扆凭霄极。台司列象躔。登台喧大厦。御气响钧天。北斗承三献。南风入五弦。鸾歌鳷鹊右。兽舞射熊前。翔鶤仰不逮。燕雀徒联翩。"
    },
    {
      "title": "征虏亭送新安王应令诗",
      "poem": "凤吹临南浦。神驾饯东平。亭回漳水乘。旆转洛滨笙。地冻班轮响。风严羽盖轻。烧田云色暗。古树雪花明。歧路一回首。流襟动睿情。"
    },
    {
      "title": "从籍田应衡阳王教作诗",
      "poem": "帝京惟赤县。神居应紫微。涂山万国仰。沧海百川归。东郊事平秩。仲月祀灵威。含光开早扇。阊阖启朝扉。洛城钟漏息。灵台云雾卷。森森虎戟前。蔼蔼銮旂转。属车游绛阙。风乌度丹巘。帐殿幸金舆。旌门拥玉辇。玉辇带非烟。金舆映绿川。雨师清远路。风伯静遥天。分渠通沃野。激水入公田。草发青坛外。花飞苍玉前。苍玉临珪璧。青坛躬帝籍。冒橛乃三推。齐衡均百辟。兰场俨芝驾。桂圃芳瑶席。山禽韵管弦。野兽和钟石。钟石既相和。江海复无波。梁客簪裾盛。陈王文雅多。修途参弱骀。乔木间轻萝。幸承滥吹末。击壤自为歌。"
    },
    {
      "title": "从永阳王游虎丘山诗",
      "poem": "沧波壮郁岛。洛邑镇崇芒。未若兹山丽。岧峣擅水乡。地灵侔少室。涂艰象太行。重严摽虎据。九曲峻羊肠。溜深涧无底。风幽谷自凉。宝沈馀玉气。剑隐绝星光。白云多异影。丹桂有藂香。远看银台竦。洞塔耀山庄。瑞草生金地。天花照石梁。"
    },
    {
      "title": "陪衡阳王游耆阇寺诗",
      "poem": "甘棠听讼罢。福宇试登临。兔苍移飞盖。王城列玳簪。阶荒犹累玉。地古尚填金。龙桥丹桂偃。鹫岭白云深。秋窗被旅葛。夏户响山禽。清风吹麦陇。细雨濯梅林。"
    },
    {
      "title": "湓城诗",
      "poem": "匡山暧远壑。灌垒属中流。城花飞照水。江月上明楼。"
    },
    {
      "title": "与钱玄智泛舟诗",
      "poem": "高门事休沐。朝野恣逢迎。还乘金谷水。俱望洛阳城。舟移津女渡。楫动渭桥横。风高雁已落。雨霁水还清。叶尽桐门净。花秋菊岸明。欲奏江南曲。聊习棹歌行。"
    },
    {
      "title": "游匡山简寂馆诗",
      "poem": "三梁磵本绝。千仞路犹通。即此神山内。银榜映仙宫。镜似临峰月。流如饮涧虹。幽桂无斜影。深松有劲风。惟当远人望。知在白云中。"
    },
    {
      "title": "和诸葛览从军游猎诗",
      "poem": "治兵耀武节。纵猎骇畿封。迅骑驰千里。高罝起百重。腾毙马足。饥鼯落剑锋。云根飞烧火。鸟道绝禽踪。方罗四海俊。聊以习军戎。"
    },
    {
      "title": "山家闺怨诗",
      "poem": "王孙春好游。云鬓不胜愁。离鸿暂罢曲。别路已经秋。山中桂花晚。勿为俗为留。"
    },
    {
      "title": "和阳",
      "poem": "侯送袁金紫葬诗玄泉开隧道。白日照佳城。一朝嗟此路。千载几伤情。秋气悲松色。凄风咽挽声。归云向谷晚。还柳背山轻。唯当三五夜。垅月暂时明。"
    },
    {
      "title": "伤韦侍读诗",
      "poem": "怀经传北海。蕴义盛西河。高峰落回照。逝水没惊波。柳下悲风急。山阳秋气多。宿草摧书带。寒松脆女萝。无复华阴市。空馀蒿里歌。"
    },
    {
      "title": "后湖泛舟诗",
      "poem": "上苑奢行乐。沧池聊薄游。泛荷分兰棹。沈槎触桂舟。残虹收度雨。缺岸上新流。欲知有高趣。长杨送麦秋。"
    },
    {
      "title": "游龙首城诗",
      "poem": "关外山川阔。城隅尘雾浮。白云凝绝岭。沧波间断洲。四面观长薄。千里眺平丘。河津无桂树。樽酒自淹留。"
    },
    {
      "title": "别韦谅赋得江湖泛别舟诗",
      "poem": "千里浔阳岸。三翼木兰船。鹢泛青凫后。鸡鸣白鹭前。涵花没浅缆。带叶动深船。不言朝夕水。独自限神仙。"
    },
    {
      "title": "星名从军诗",
      "poem": "将军定朔边。刁斗出祁连。高柳横遥塞。长榆接远天。井泉含冻竭。烽火照山燃。欲知客心断。危旌万里悬。"
    },
    {
      "title": "赋得韩信诗",
      "poem": "淮阴总汉兵。燕齐擅远声。沈沙拥急水。拔帜上危城。野有千金报。朝称三杰名。所悲云梦泽。空伤狡兔情。"
    },
    {
      "title": "行经季子庙诗",
      "poem": "延州高让远。传芳世祀移。地绝遗金路。松悲悬剑枝。野藤侵沸井。山雨湿苔碑。别有观风处。乐奏无人知。"
    },
    {
      "title": "赋得落落穷巷士诗",
      "poem": "扬云不邀名。原宪本遗荣。草长三径合。花发四邻明。尘随幽巷静。啸逐远风清。门外无车辙。自可绝公卿。"
    },
    {
      "title": "赋得日中市朝满诗",
      "poem": "云阁绮霞生。旗亭丽日明。尘飞三市路。盖入九重城。竹叶当垆满。桃花带绶轻。唯见争名利。安知大隐情。"
    },
    {
      "title": "赋得题新云诗",
      "poem": "西北春云起。遥临偃盖松。根危才吐叶。气浅未成峰。风前飞未断。日处影疑重。体轻无五色。讵是得从龙。"
    },
    {
      "title": "赋得白云临酒诗",
      "poem": "白云盖濡水。流彩入渑川。疏叶临嵇竹。轻鳞入郑船。菊泛金枝下。峰断玉山前。一朝开五色。飘飘映十千。"
    },
    {
      "title": "咏雪应衡阳王教诗",
      "poem": "九冬飘远雪。六出表丰年。雎阳生玉树。云梦起琼田。入窗轻落粉。拂柳驶飞绵。欲动淮南赋。乱下桂花前。"
    },
    {
      "title": "赋得雪映夜舟诗",
      "poem": "黄云迷鸟路。白雪下凫舟。分沙映冰浦。照鹤聚寒流。樯风吹影落，缆锦杂花浮。船梁若是桂。翻如月照秋。"
    },
    {
      "title": "薄帷鉴明月诗",
      "poem": "长河上桂月。澄彩照高楼。分帘疑碎璧。隔幔似垂钩。窗外光恒满。惧中影暂流。岂及西园夜。长随飞盖游。"
    },
    {
      "title": "玄圃观春雪诗",
      "poem": "同云遥映岭。瑞雪近浮空。拂鹤伊川上。飘花桂苑中。影丽重轮月。飞随团扇风。还取长歌处。带曲舞春风。"
    },
    {
      "title": "秋河曙耿耿诗",
      "poem": "耿耿长河曙。滥滥宿云浮。天路横秋水。星衡转夜流。月下姮娥落。风惊织女秋。德星犹可见。仙槎不复留。"
    },
    {
      "title": "浦狭村烟度诗",
      "poem": "茅兰夹两岸。野燎烛中川。村长合夜影。水狭度浮烟。收光暗鸟弋。分火照渔船。山人不炊桂。樵华幸共然。"
    },
    {
      "title": "和衡阳王秋夜诗",
      "poem": "睢苑凉风举。章台云气收。萤光连烛动。月影带河流。绿绮朱弦泛。黄花素蚁浮。高轩扬丽藻。即是赋新秋。"
    },
    {
      "title": "赋得山卦名诗",
      "poem": "蓬莱遁羽客。岩穴转蒙笼。云归仙井暗。雾解石桥通。影带临峰鹤。形随杂雨风。寻师不失路。咸欲驭飞鸿。"
    },
    {
      "title": "初春赋得池应教诗",
      "poem": "遥天收密雨。高阁映奔曦。雪尽青山路。冰销绿水池。春光落云叶。花影发晴枝。琴樽奉终宴。风月岂云疲。"
    },
    {
      "title": "赋得垂柳映斜谿诗",
      "poem": "千仞清溪险。三阳弱柳垂。叶细临湍合。根空带石危。风翻夹浦絮。雨濯倚流枝。不分梅花落。还同横笛吹。"
    },
    {
      "title": "赋得岸花临水发诗",
      "poem": "奇树满春洲。落蕊映江浮。影间莲花石。光涵濯锦流。漾色随桃水。飘香入桂舟。别有仙潭菊。含芳独向秋。"
    },
    {
      "title": "赋得风生翠竹里应教诗",
      "poem": "金风起燕观。翠竹夹梁池。翻花疑凤下。飏水似龙移。带露依深叶。飘寒入劲枝。聊因万籁响。讵待伶伦吹。"
    },
    {
      "title": "赋得山中翠竹诗",
      "poem": "修竹映岩垂。来风异夹池。复涧茂高节。重林隐劲枝。云生龙未上。花落凤将移。莫言栖嶰谷。伶伦不复吹。"
    },
    {
      "title": "赋得梅林轻雨应教诗",
      "poem": "梅树耿长虹。芳林散轻雨。蜀郡随仙去。阳台带云聚。飘花更濯枝。润石还侵柱。讵得零陵燕。随风时共舞。"
    },
    {
      "title": "赋新题得兰生野径诗",
      "poem": "披襟出兰畹。命酌动幽心。锄罢还开路。歌喧自动琴。华灯共影落。芳杜杂花深。莫言闲迳里。遂不断黄金。"
    },
    {
      "title": "赋得威凤栖梧诗",
      "poem": "丹山下威凤。来集帝梧中。欲舞春花落。将飞秋叶空。影照龙门水。声入洞庭风。别有将雏曲。翻更合丝桐。"
    },
    {
      "title": "赋得鱼跃水花生诗",
      "poem": "漾色桃花水。相望濯锦流。跃浦疑珠出。依池似镜浮。凌波衔落蕊。触饵避沈钩。方游莲叶外。讵入武王舟。"
    },
    {
      "title": "赋新题得寒树晚蝉疏诗",
      "poem": "寒蝉噪杨柳。朔吹犯梧桐。叶迥飞难住。枝残影共空。声疏饮露后。唱绝断弦中。还因摇落处。寂寞尽秋风。"
    },
    {
      "title": "赋得秋蝉喝",
      "poem": "柳应衡阳王教诗秋雁写遥天。园柳集惊蝉。竞噪长枝里。争飞落木前。风高知响急。树近觉声连。长杨流喝尽。讵识蔡邕弦。"
    },
    {
      "title": "秋日别庾正员诗",
      "poem": "征途愁转旆。连骑惨停镳。朔气凌疏木。江风送上潮。青雀离帆远。朱鸢别路遥。唯有当秋月。夜夜上河桥。"
    },
    {
      "title": "秋晚还彭泽诗",
      "poem": "游人及丘壑。秋气满平皋。路积康成带。门疏仲蔚蒿。山明云气画。天静鸟飞高。自有东篱菊。还持泛浊醪。"
    },
    {
      "title": "还彭泽山中早发诗",
      "poem": "摇落山中曙。秋气满林隈。萤光映草头。鸟影出枝来。残暑避日尽。断霞逐风开。空返陶潜县。终无宋玉才。"
    },
    {
      "title": "雪诗",
      "poem": "九冬飘远雪。六出表丰年。雎阳生玉树。云梦起琼田。"
    },
    {
      "title": "赋得佳期竟不归诗",
      "poem": "良人万里向河源。娼妇三秋思柳园。路远寄诗空织锦。宵长梦返欲惊魂。飞蛾屡绕帷前烛。衰草还侵阶上玉。衔啼拂镜不成妆。促柱繁弦还乱曲。时分年移竟不归。偏憎寒急夜缝衣。流萤映月明空帐。疏叶从风入断机。自对孤鸾向影绝。终无一雁带书回。"
    },
    {
      "title": "赋得阶前嫩竹",
      "poem": "翠竹梢云自结丛。轻花嫩筍欲凌空。砌曲横枝屡解箨。阶前疏叶强来风。欲知抱节成龙处。当於山路葛陂中。"
    }
  ],
  "陈后主叔宝": [
    {
      "title": "采桑",
      "poem": "春楼髻梳罢。南陌竞相随。去后花丛散。风来香处移。广袖承朝日。长鬟碍聚枝。柯新攀易断。叶嫩摘前萎。采蘩钩手弱。微汗杂妆垂。不应归独早。堪为使君知。"
    },
    {
      "title": "日出东南隅行",
      "poem": "重轮上瑞晖。西北照南威。南威年二八。开牖敞重闱。当垆送客去。上宛逐春归。鬓下珠胜月。窗前云带衣。红裙结未解。绿绮自难徽。"
    },
    {
      "title": "三妇艳词十一首",
      "poem": "大妇避秋风。中妇夜床空。小妇初两髻。含娇新脸红。得意非霰日。可怜那可同。大妇西北楼。中妇南陌头。小妇初妆点。回眉对月钩。可怜还自觉。人看反更羞。大妇主缣机。中妇裁春衣。小妇新妆冶。拂匣动琴徽。长夜理清曲。馀娇且未归。大妇妒蛾眉。中妇逐春时。小妇最年少。相望卷罗帏。罗帏夜寒卷。相望人来迟。大妇上高楼。中妇荡莲舟。小妇独无事。拨帐掩娇羞。丈夫应自解。更深难道留。大妇初调筝。中妇饮歌声。小妇春妆罢。弄月当宵楹。季子时将意。相看不用争。大妇爱恒偏。中妇意常坚。小妇独娇笑。新来华烛前。新来诚可惑。为许得新怜。大妇酌金杯。中妇照妆台。小妇偏妖冶。下砌折新梅。众中何假问。人今最后来。大妇怨空闺。中妇夜偷啼。小妇独含笑。正柱作乌栖。河低帐未掩。夜夜画眉齐。大妇正当垆。中妇裁罗襦。小妇独无事。淇上待吴姝。鸟归花复落。欲去却踟蹰。大妇年十五。中妇当春户。小妇正横陈。含娇情未吐。所愁晓漏促。不恨灯销炷。"
    },
    {
      "title": "飞来双白鹤",
      "poem": "朔吹已萧瑟。愁云屡合开。玄冬辛苦地。白鹤从风催。音响已清切。毛羽复残摧。飞来进。但为失双回。傥逢哙德。当共衔珠来。"
    },
    {
      "title": "采莲曲",
      "poem": "相催暗中起。妆前日已光。随宜巧注口。薄落点花黄。风住疑衫密。船小畏裾长。波文散动楫。茭花拂度航。抵荷乱翠影。采袖新莲香。归时会被唤。且试入兰房。"
    },
    {
      "title": "昭君",
      "poem": "图形汉宫里。遥聘单于庭。狼山聚云暗。龙沙飞雪轻。笳吟度陇咽。笛转出关鸣。啼妆寒叶下。愁眉塞月生。只馀马上曲。犹作别时声。"
    },
    {
      "title": "朱鹭",
      "poem": "参差蒲未齐。沈漾若浮绿。朱鹭戏蘋藻。徘徊流涧曲。涧曲多岩树。逶迤复断续。振振虽以明。汤汤今又瞩。"
    },
    {
      "title": "巫山高",
      "poem": "巫山巫峡深。峭壁耸春林。风岩朝蕊落。雾岭晚猨吟。云来足荐枕。雨过非感琴。仙姬将夜月。度影自浮沈。"
    },
    {
      "title": "有所思",
      "poem": "三首荡子好兰期。留人独自思。落花同泪脸。初月似愁眉。阶前看草蔓。窗中对网丝。不言千里别。复是三春时。杳杳与人期。遥遥有所思。山川千里间。风月两边时。相对春那剧。相望景偏迟。当由分别久。梦来还自疑。佳人在北燕。相望渭桥边。团团落日树。耿耿曙河天。愁多明月下。泪尽雁行前。别心不可寄。惟馀琴上弦。"
    },
    {
      "title": "雉子斑",
      "poem": "四野秋原暗。十步啄方前。雊声风处远。翅影云间连。箭射妖姬笑。裘值盛明然。已足南皮赏。复会北宫篇。"
    },
    {
      "title": "临高台",
      "poem": "晚景登高台。回望春光来。雾浓山后暗。日落云傍开。烟里看鸿小。风来望叶回。临窗已响吹。极眺且倾杯。"
    },
    {
      "title": "陇头",
      "poem": "陇头征戍客。寒多不识春。惊风起嘶马。苦雾杂飞尘。投钱积石水。敛辔交河津。四面夕冰合。万里望佳人。"
    },
    {
      "title": "陇头水二首",
      "poem": "塞外飞蓬征。陇头流水鸣。汉处扬沙暗。波中燥叶轻。地风冰易厚。寒深溜转清。登山一回顾。幽咽动边情。高陇多悲风。寒声起夜丛。禽飞暗识路。鸟转逐征蓬。落叶时惊沬。移沙屡拥空。回头不见望。流水玉门东。"
    },
    {
      "title": "折杨柳二首",
      "poem": "杨柳动春情。倡园妾屡惊。入楼含粉色。依风杂管声。武昌识新种。官渡有残生。还将出塞曲。仍共胡笳鸣。长条黄复绿。垂丝密且繁。花落幽人径。步隐将军屯。谷暗宵钲响。风高夜笛喧。聊持暂攀折。空足忆中园。"
    },
    {
      "title": "关山月二首",
      "poem": "秋月上中天。迥照关城前。晕缺随来减。光满应珠圆。带树还添桂。衔峰乍似弦。复教征戍客。长怨久连翩。戍边岁月久。恒悲望舒耀。城遥接晕高。涧风连影摇。寒光带岫徙。冷色含山峭。看时使人忆。为似娇娥照。"
    },
    {
      "title": "洛阳道五首",
      "poem": "喧哗照邑里。遨游出洛京。霜枝嫩柳发。水堑薄苔生。停鞭回去影。驻轴敞前甍。台上经相识。城下屡逢迎。踟蹰还借问。只重未知名。日光朝杲杲。照耀东京道。雾带城楼开。啼侵曙色早。佳丽娇南陌。香气含风好。自怜钗上缨。不叹河边草。建都开洛汭。中地乃城阳。纵横肆八达。左右辟康妆。铜沟飞柳絮。金谷落花光。忘情伊水侧。税驾河桥傍。百尺瞰金埒。九衢通玉堂。柳化尘里暗。槐色露中光。游侠幽并客。当垆京兆妆。向夕风烟晚。金羁满洛阳。青槐夹驰道。御水映铜沟。远望凌霄阙。遥看井干楼。黄金弹侠少。朱轮盛彻侯。桃花杂渡马。纷披聚陌头。"
    },
    {
      "title": "长安道",
      "poem": "建章通未央。长乐属明光。大道移甲第。甲第玉为堂。游荡新丰里。戏马渭桥傍。当垆晚留客。夜夜苦红妆。"
    },
    {
      "title": "梅花落二首",
      "poem": "春砌落芳梅。飘零上凤台。拂妆疑粉散。逐溜似萍开。映日花光动。迎风香气来。佳人早插髻。试立且裴徊。杨柳春楼边。车马飞风烟。连娉乌孙伎。属客单于毡。雁声不见书。蚕丝欲断弦。欲持塞上蕊。试立将军前。"
    },
    {
      "title": "紫骝马二首",
      "poem": "嫖姚紫塞归。蹀躞红尘飞。玉珂鸣广路。金络耀晨辉。盖转时移影。香动屡惊衣。禁门犹未闭。连骑恣相追。蹀躞紫骝马。照耀白银鞍。直去黄龙外。斜趋玄菟端。垂鞬还细柳。杨尘归上兰。红脸桃花色。客别重羞看。"
    },
    {
      "title": "雨雪曲",
      "poem": "长城飞雪下。边关地籁吟。濛濛九天暗。霏霏千里深。树冷月恒少。山雾日偏沈。况听南归雁。切思胡笳音。"
    },
    {
      "title": "刘生",
      "poem": "游侠长安中。置驿过新丰。系钟蒲璧磬。鸣弦杨叶弓。孟公正惊客。朱家始卖僮。羞作荆卿笑。捧剑出辽东。"
    },
    {
      "title": "饮马长城窟行",
      "poem": "征马入他乡。山花此夜光。离群嘶向影。因风屡动香。月色含城暗。秋声杂塞长。何以酬天子。马革报疆场。"
    },
    {
      "title": "舞媚娘三首",
      "poem": "楼上多娇艳。当窗并三五。争弄游春陌。相邀开绣户。转态结红裙。含娇拾翠羽。留宾乍拂弦。托意时移柱。淇水变新台。春垆当夏开。玉面含羞出。金鞍排夜来。春日好风光。寻观向市傍。转身移佩响。牵袖起衣香。"
    },
    {
      "title": "估客乐",
      "poem": "三江结俦侣。万里不辞遥。恒随鹢首舫。屡逐鸡鸣潮。"
    },
    {
      "title": "三洲歌",
      "poem": "春江聊一望。细草遍长洲。沙汀时起伏。画舸屡淹留。"
    },
    {
      "title": "前有一樽酒行",
      "poem": "殿高丝吹满。日落绮罗鲜。莫论朝漏促。倾卮待夕筵。"
    },
    {
      "title": "自君之出矣六首",
      "poem": "自君之出矣。霜晖当夜明。思君若风影。来去不曾停。自君之出矣。房空帷帐轻。思君如昼烛。怀心不见明。自君之出矣。不分道无情。思君若寒草。零落故心生。自君之出矣。尘网暗罗帷。思君如落日。无有暂还时。自君之出矣。绿草遍阶生。思君如夜烛。垂泪著鸡鸣。自君之出矣。愁颜难复睹。思君如蘖条。夜夜只交苦。"
    },
    {
      "title": "歌",
      "poem": "玉树后庭花。花开不复久。"
    },
    {
      "title": "歌",
      "poem": "璧月夜夜满。琼树朝朝新。"
    },
    {
      "title": "玉树后庭花",
      "poem": "丽宇芳林对高阁。新妆艳质本倾城。映户凝娇乍不进。出帷含态笑相迎。妖姬脸似花含露。玉树流光照后庭。"
    },
    {
      "title": "乌栖曲三首",
      "poem": "陌头新花历乱生。叶里啼鸟送春情。长安游侠无数伴。白马骊珂路中满。金鞍向暝欲相连。玉面俱要来帐前。含态眼语悬相解。翠带罗裙入为解。合欢襦薰百和香。床中被织两鸳鸯。乌啼汉没天应曙。只持怀抱送郎去。"
    },
    {
      "title": "东飞伯劳歌",
      "poem": "池侧鸳鸯春日莺。绿珠绛树相逢迎。谁家佳丽过淇上。翠钗绮袖波中漾。雕轩绣户花恒发。珠帘玉砌移明月。年时二七犹未笄。转顾流盻鬟髩低。风飞蕊落将何故。可惜可怜空掷度。"
    },
    {
      "title": "长相思二首",
      "poem": "长相思。久相忆。关山征戍何时极。望风云。绝音息。上林书不归。回纹徒自织。羞将别后面。还似初相识。长相思。怨成悲。蝶萦草。树连丝。庭花飘散飞入帷。帷中看只影。对镜敛双眉。两见同见月。两别共春时。"
    },
    {
      "title": "古曲",
      "poem": "桂钩影。桂枝开。紫绮袖。逐风回。日明珠。色偏亮。叶尽衫。香更来。"
    },
    {
      "title": "独酌谣四首",
      "poem": "齐人淳于髡。善为十酒。偶效之。作独酌谣。独酌谣。独酌且独谣。一酌岂陶暑。二酌断风飙。三酌意不畅。四酌情无聊。五酌盂易覆。六酌欢欲调。七酌累心去。八酌高志超。九酌忘物我。十酌忽凌霄。凌霄异羽翼。任致得飘飘。宁学世人醉。扬波去我遥。尔非浮丘伯。安见王子乔。独酌谣。独酌起中宵。中宵照春月。初花发春朝。春花春月正徘徊。一尊一弦当夜开。聊奏孙登曲。仍斟毕卓杯。罗绮徒纷乱。金翠转迟回。中心本如水。凝志更同灰。逍遥自可乐。世语世情哉。独酌谣。独酌酒难消。独酌三两碗。弄曲两三调。调弦忽未毕。忽值出房朝。更似游春苑。还如逢丽谯。衣香逐娇去。眼语送杯娇。馀樽尽复益。自得是逍遥。独酌谣。独酌一尊酒。尊酒倾未酌。明月正当牖。是牖非圆瓮。吾乐非击缶。自任物外欢。更齐椿菌久。卷舒乃一卷。忘情且十斗。宁复语绮罗。因情即山薮。"
    },
    {
      "title": "同江仆射游摄山栖霞寺诗",
      "poem": "时宰磻溪心。非关狎竹林。鹫岳青松绕。鸡峰白日沈。天迥浮云细。山空明月深。摧残枯树影。零落古藤阴。霜村夜乌去。风路寒猿吟。自悲堪出俗。讵是欲抽簪。"
    },
    {
      "title": "同平南弟元日思归诗",
      "poem": "至德掩羲黄。成功迈禹汤。仪刑元四海。来庭盛万方。鸣玉观升降。击石乃铿锵。三春气色早。九疑烟雾长。浮云断更续。轻花落复香。北宫瞻远岫。南服阻遥江。尔言想伊洛。我思属潇湘。"
    },
    {
      "title": "立春日泛舟玄圃各赋一字六韵成篇",
      "poem": "春光反禁苑。煖源桃。霄烟近漠漠。暗浪远滔滔。石苔侵绿藓。岸草发青袍。回歌逐转楫。浮水随度刀。遥看柳色嫩。回望鸟飞高。自得欣为乐。忘意若临濠。献岁立春光风具美泛舟玄圃各赋六韵诗寒轻条已翠。春初未转禽。野雪明岩曲。山花照迥林。苔色随水溜。树影带风沈。沙长见水落。歌遥觉浦深。馀辉斜四户。流风飏八音。既此留连席。道欣放旷）心。"
    },
    {
      "title": "上巳宴丽晖殿各赋一字十韵诗",
      "poem": "芳景满辟窗。暄光生远阜。更以登临趣。还胜祓禊酒。日照源上桃。风摇城外柳。断云仍合雾。轻霞时映牖。远树带山高。娇莺含响偶。一峰遥落日。数花飞映绶。度鸟或遛檐。飘丝屡薄薮。言志递为乐。置觞方荐寿。文学且迾筵。罗绮令陈后。干戈幸勿用。宁须劳马首。"
    },
    {
      "title": "上巳玄圃宣猷堂禊饮同共八韵诗",
      "poem": "绮殿三春晚。玉烛四时平。藤交近浦暗。花照远林明。百戏阶庭满。八音弦调清。莺喧杂管韵。钟响带风生。山高云气积。水急溜杯轻。簪缨今盛此。俊乂本多名。带才尽壮思。文采发雕英。乐是西园日。欢兹南馆情。"
    },
    {
      "title": "春色禊辰尽当曲宴各赋十韵诗",
      "poem": "馀春尚芳菲。中园飞桃李。是时乃季月。兹日叶上巳。既有游伊洛。可以祓溱洧。得性足为娱。高堂聊复拟。高堂亦有趣。图缋此芳轨。栖遁称式骖。善政日驯雉。兰桂观往辙。簪裾蹑前趾。啼禽静或喧。花落低还起。水雾遥混杂。山云远相似。坐客听一言。随吾祛俗鄙。"
    },
    {
      "title": "祓禊泛舟春日玄圃各赋七韵诗",
      "poem": "园林多趣赏。祓禊乐还寻。春池已渺漫。高枝自嵸森。日里丝光动。水中花色沉。安流浅易榜。峭壁迥难临。野莺添管响。深岫接铙音。山远风烟丽。苔轻激浪侵。置酒来英雅。嘉贤良所钦。"
    },
    {
      "title": "上巳玄圃宣猷嘉辰禊酌各赋六韵以次成篇诗",
      "poem": "园开簪带合。亭迥春芳过。莺度游丝断。风驶落花多。峰幽来鸣啭。洲横拥浪波。歌声初出牖。舞影乍侵柯。面玉同钗玉。衣罗异草萝。既悦弦筒畅。复欢文酒和。"
    },
    {
      "title": "七夕宴宣猷堂各赋一韵咏五物自足为十并牛女一首五韵物次第用得帐屏",
      "poem": "风案唾壶履锦作明玳床。黼垂光粉壁。带日芙蓉照。因吹芳芬拆。织成如缋采。琉璃畏风击。秦宫得绝超。汉座殊斑敌。已罗七俎满。兼逢百品易。张陈答赠言。梁室齐眉席。蕴仙此还异。掌漏翻非役。侍臣乃执捧。良宾乃投掷。贤舍观穴踵。瓜田睹蹑迹。矩步今有仪。用此前嘉客。"
    },
    {
      "title": "七夕宴重咏牛女各为五韵诗",
      "poem": "明月照高台。仙驾忽徘徊。雷徙闻车度。霞上见妆开。房移看动马。斗转望斟杯。靥色随星去。髻影杂云来。更觉今宵短。只遽日轮催。"
    },
    {
      "title": "同管记陆琛七夕五韵诗",
      "poem": "亭亭秋月明。团团夕露轻。凤驾今时度。霓骑此宵迎。疏上采霞动。粉外白云生。故娇隔分别。新欢起旧情。含笑不终夜。香风空自停。"
    },
    {
      "title": "同管记陆瑜七夕四韵诗",
      "poem": "河汉言清浅。相望恨烟宵。云生剑气没。槎还客宿遥。月上仍为镜。星连可作桥。唯当有今夕。一夜不迢迢。"
    },
    {
      "title": "七夕宴乐修殿各赋六韵座有",
      "poem": "秋初芰荷殿。宝帐芙蓉开。玉笛随弦上。金钿逐照回。钗光摇玳瑁。柱色轻玫瑰。笑靥人前敛。衣香动处来。非同七襄驾。讵隔一春梅。神仙定不及。宁用流霞杯。"
    },
    {
      "title": "七夕宴玄圃各赋五韵诗座",
      "poem": "殿深炎气少。日落夜风清。月小看针暗。云开见缕明。丝调听鱼出。吹响间蝉声。度更银烛尽。陶暑玉卮盈。星津虽可望。讵得似人情。"
    },
    {
      "title": "五言同管记陆瑜九日观马射诗",
      "poem": "晴朝丽早霜。秋景照堂皇。干惨风威切。荷雕池望荒。楼高看雁下。叶散觉山凉。歇雾含空翠。新花湿露黄。飞禽接旆影。度日转铍光。连翻北幽绮。驰射西园傍。勒移码瑙色。鞭起珊瑚扬。已同过隙远。更异良弓藏。且观千里汗。仍瞻百步杨。非为从逸赏。方追塞外羌。"
    },
    {
      "title": "五言画堂良夜履长在节歌管赋诗迾筵命酒十韵成篇",
      "poem": "季冬初阳始。寒气尚萧飒。原叶或委低。岫云时吐欱。雕树乍疏回。远峰自重沓。云兴四山霾。风动万籁答。肃肃凝霜下。峨峨层冰合。复殿可以娱。於兹多延纳。迢迢百尺观。杳杳三休閤。前后训导屏。左右文卫匝。进退簪缨移。纵横壮思杂。幸矣天地泰。当无范雎拉。"
    },
    {
      "title": "初伏七夕已觉微凉既引应徐且命燕赵清风朗月以望七襄之驾置酒陈乐",
      "poem": "各赋四韵之篇广席多才俊。重合引珠妍。管弦檐外响。罗绮树中鲜。举针还向月。上儛复依筵。度河将殿。相看并是仙。"
    },
    {
      "title": "晚宴文思殿诗",
      "poem": "晚日落馀晖。宵园翠盖飞。荷影侵池浪。云色入山扉。萤光息复起。暗鸟去翻归。乐极未言醉。杯深犹恨稀。"
    },
    {
      "title": "宴光璧殿咏遥山灯诗",
      "poem": "照耀浮辉明。飖遥落烬轻。枝多含树影。烟上带佩生。杂桂还如月。依柳更疑星。园中鹤采丽。池上凫飞惊。"
    },
    {
      "title": "三善殿夕望山灯诗",
      "poem": "重岫多风烟。华灯此岫边。涸浦如珠露。凋树似花钿。依楼杂度月。带石影开莲。既有常满照。羞与晓星连。"
    },
    {
      "title": "入隋侍宴应诏诗",
      "poem": "日月光天德。山河壮帝居。太平无以报。愿上东封书。"
    },
    {
      "title": "幸玄武湖饯吴光太守任惠诗",
      "poem": "寒云轻重色。秋水去来波。待我戎衣定。然送大风歌。"
    },
    {
      "title": "宴詹事陆缮省诗",
      "poem": "禁闼九重中。宴赏三春日。云收山树隐。叶长宫槐密。水绿已浮苔。花舒正含实。"
    },
    {
      "title": "听筝诗",
      "poem": "文窗玳瑁影婵娟。香帷翡翠出神仙。促柱点唇莺欲语。调弦系爪雁相连。秦声本自杨家解。吴歈那知谢傅怜。秪愁芳夜促。兰膏无那煎。附"
    },
    {
      "title": "戏赠沈后",
      "poem": "留人不留人。不留人也去。此处不留人。自有留人处。沈后"
    },
    {
      "title": "答后主附",
      "poem": "谁言不相忆。见罢倒成羞。情知不肯住。教遣若为留。"
    }
  ],
  "徐陵": [
    {
      "title": "骢马驱",
      "poem": "白马号龙驹。雕鞍名镂渠。诸兄二千石。小妇字罗敷。倚端轻扫史。召募击休屠。塞餐多风雪。城中绝诏书。空忆长楸下。连蹀复连甫。"
    },
    {
      "title": "中妇织流黄",
      "poem": "落花还井上。春机当户前。带衫行障口。觅钏枕檀边。数镊经无乱。新浆纬易牵。踟蛛夜伴织。百舌晓惊眠。封用黎阳土。书因计吏船。欲知夫婿处。今督水衡钱。"
    },
    {
      "title": "出自蓟北门行",
      "poem": "蓟北聊长望。黄昏心独愁。燕山对古刹。代郡隐城楼。屡战桥恒断。长冰堑不流。天云如地阵。汉月带胡秋。渍土泥函谷。挼绳缚凉州。平生燕颔相。会自得封侯。"
    },
    {
      "title": "陇头水",
      "poem": "别涂耸千仞。离川悬百丈。攒荆夏不通。积雪冬难上。枝交陇底暗。石碍波前响。回首咸阳中。唯言梦时往。"
    },
    {
      "title": "陇头水",
      "poem": "陇头流水急。水急行难度。半入隗嚣营。傍侵酒泉路。心交赠宝刀。小妇裁纨素。欲知别家久。戎衣今已故。"
    },
    {
      "title": "折杨柳",
      "poem": "袅袅河堤树。依依魏主营。江陵有旧曲。洛下作新声。妾对长杨苑。君登高柳城。春还应共见。荡子太无情。"
    },
    {
      "title": "关山月二首",
      "poem": "关山三五月。客子忆秦川。思妇高楼上。当窗应未眠。星旗映疏勒。云阵上祁连。战气今如此。从军复几年。月出柳城东。微云掩复通。苍茫萦白晕。萧瑟带长风。羌兵烧上郡。胡骑猎云中。将军拥节起。战士夜鸣弓。"
    },
    {
      "title": "洛阳道二首",
      "poem": "绿柳三春暗。红尘百戏多。车门向金马。南陌接铜驼。华轩翼葆吹。飞盖响鸣珂。潘郎车欲满。无奈掷花何。洛阳驰道上。春日起尘埃。濯龙望如雾。河桥渡似雷。闻珂知马蹀。傍幰见甍开。相看不得语。密意眼中来。"
    },
    {
      "title": "长安道",
      "poem": "辇道乘双阙。豪雄被五都。横桥象天汉。法驾应坤图。韩康卖良药。董偃鬻明珠。喧喧拥车骑。非但执金吾。"
    },
    {
      "title": "梅花落",
      "poem": "对户一株梅。新花落故栽。燕拾还莲井。风吹上镜台。娼家怨思妾。楼上独徘徊。啼看竹叶锦。簪罢未能裁。"
    },
    {
      "title": "紫骝马",
      "poem": "玉镫绣缠鬃。金鞍锦覆幪。风惊尘未起。草浅埒犹空。角弓连两兔。珠弹落双鸿。日斜驰逐罢。连翩还上东。"
    },
    {
      "title": "刘生",
      "poem": "刘生殊倜傥。任侠遍京华。戚里惊鸣筑。平阳吹怨笳。欲儒排左氏。新室忌汉家。高才被摈压。自古共怜嗟。"
    },
    {
      "title": "乌栖曲二首",
      "poem": "卓女红妆期此夜。胡姬沽酒谁论价。风流荀令好儿郎。偏能傅粉复薰香。绣帐罗帷隐灯烛。一夜千年犹不足。唯憎无赖汝南鸡。天河未落犹争啼"
    },
    {
      "title": "杂曲",
      "poem": "倾城得意已无俦。洞房连阁未消愁。宫中本造鸳鸯殿。为谁新起凤凰楼。绿黛红颜两相发。千娇百念情无歇。舞衫回袖胜春风。歌扇当窗似秋月。碧玉宫妓自翩妍。绛树新声最可怜。张星旧在天河上。从来张姓本连天。二八年时不忧度。旁边得宠谁相妒。立春历日自当新。正月春幡底须故。流苏锦帐挂香囊。织成罗幌隐灯光。只应私将琥珀枕。暝暝来上珊瑚床。"
    },
    {
      "title": "长相思二首",
      "poem": "长相思。望归难。传闻奉诏戍皋兰。龙城远。雁门寒。愁来瘦转剧。衣带自然宽。念君今不见。谁为抱腰看。长相思。好春节。梦里恒啼悲不泄。帐中起。窗前髻。柳絮飞还聚。游丝断复结。欲见洛阳花。如君陇头雪。"
    },
    {
      "title": "同江詹事登宫城南楼诗",
      "poem": "元良属上德。率土被中孚。汉幄朝无怠。周门夕复趋。桓经既受业。贺拜且尊儒。壮志谐风雅。高文会斗枢。铿锵叶舞蹈。炤烂等琨瑜。沟水惭雄伯。漳川仰大巫。鲍鱼宁入俎。钓鳖匪充厨。叔誉恒词屈。防年岂滥诛。"
    },
    {
      "title": "走笔戏书应令诗",
      "poem": "此日乍殷勤。相嫌不如春。今宵花烛泪。非是夜迎人。舞席秋来卷。歌筵无数尘。曾经新代故。那恶故迎新。片日窥花簟。轻寒入锦巾。秋来应瘦尽。偏自著腰身。"
    },
    {
      "title": "春情诗",
      "poem": "风光今旦动。雪色故年残。薄夜迎新节。当垆却晚寒。奇香分细雾。石炭捣轻纨。竹叶裁衣带。梅花奠酒盘。年芳袖里出。春色黛中安。欲知迷下蔡。先将过上兰。"
    },
    {
      "title": "奉和咏舞诗",
      "poem": "十五属平阳。因来入建章。主家能教舞。城中巧画妆。低鬟向绮席。举袖拂花黄。烛送空回影。衫传箧里香。当由好留客。故作舞衣长。好留客。故作舞衣长。"
    },
    {
      "title": "和简文帝赛汉高帝庙寺",
      "poem": "山宫类牛首。汉寝若龙川。玉碗无秋酎。金灯灭夜烟。丹帷迫灵岳。绀席下群仙。堂虚沛筑响。钗低戚舞妍。何殊后庙里。子建作华篇。"
    },
    {
      "title": "山斋诗",
      "poem": "桃源惊往客。鹤峤断来宾。复有风云处。萧条无俗人。山寒微有雪。石路本无尘。竹径蒙笼巧。茅斋结构新。烧香披道记。悬镜厌山神。砌水何年溜。檐桐几度春。云霞一已绝。宁辨汉将秦。"
    },
    {
      "title": "咏柑诗",
      "poem": "朱实挺江南。苞品擅珍淑。上林杂嘉树。江潭间修竹。万室拟封侯。千株挺荆国。绿叶萋以布。素荣芬且郁。得陈终宴欢。良垂云雨育。"
    },
    {
      "title": "侍宴诗",
      "poem": "园林才有热。夏浅更胜春。嫩竹犹含粉。初荷未聚尘。承恩豫下席。应阮独何人。"
    },
    {
      "title": "奉和山池诗",
      "poem": "罗浮无定所。郁岛屡迁移。不觉因风雨。何时入后池。楼台非一势。临玩自多奇。云生对户石。猨挂入櫩枝。"
    },
    {
      "title": "山池应令诗",
      "poem": "画舸图仙兽。飞艎挂采斿。榜人事金桨。钓女饰银钩。细萍时带楫。低荷乍入舟。猿啼知谷晚。蝉咽觉山秋"
    },
    {
      "title": "别毛永嘉诗",
      "poem": "愿子厉风规。归来振羽仪。嗟余今老病。此别空长离。白马君来哭。黄泉我讵知。徒劳脱宝剑。空挂陇头枝。"
    },
    {
      "title": "秋日别庾正员诗",
      "poem": "征途愁转旆。连骑惨停镳。朔气凌疏木。江风送上潮。青雀离帆远。朱鸢别路遥。唯有当秋月。夜夜上河桥。"
    },
    {
      "title": "征虏亭送新安王应令诗",
      "poem": "凤吹临南浦。神驾饯东平。亭回漳水乘。旆转洛滨笙。地冻斑轮响。风严羽盖轻。烧田云色暗。古树雪花明。歧路一回首。流襟动睿情。"
    },
    {
      "title": "新亭送别应令诗",
      "poem": "凤吹临伊水。时驾出河梁。野燎村田黑。江秋岸荻黄。隔城闻上鼓。回舟隐去樯。神襟爱远别。流睇极清漳。"
    },
    {
      "title": "和王舍人送客未还闺中有望诗",
      "poem": "倡人歌吹罢。对镜览红颜。拭粉留花称。除钗作小鬟。绮灯停不灭。高扉掩未关。良人在何处。光唯见月还。"
    },
    {
      "title": "为羊充州家人答饷镜诗",
      "poem": "信来赠宝镜。亭亭似团月。镜久自逾明。人久情愈歇。取镜挂空台。於今莫复开。不见孤鸾鸟。香魂何处来。"
    },
    {
      "title": "咏织妇诗",
      "poem": "纤纤运玉指。脉脉正蛾眉。振蹑开交缕。停梭续断丝。檐前初月照。洞户朱帷垂。弄机行掩泪。弥令织素迟。"
    },
    {
      "title": "内园逐凉",
      "poem": "昔有北山北。今余东海东。纳凉高树下。直坐落花中。狭径长无迹。茅斋本自空。提琴就竹筱。酌酒劝梧桐。"
    },
    {
      "title": "斗鸡诗",
      "poem": "季子聊为戏。陈王欲骋才。花冠已冲力。芥爪复惊媒。斗凤羞衣锦。双鸾耻镜台。陈仓若有信。为觅宝鸡来。"
    },
    {
      "title": "咏日华诗",
      "poem": "朝晖烂曲池。夕照满西陂。复有当昼景。江上铄光仪。时从高浪歇。乍逐细波移。一在雕梁上。讵比扶桑枝。"
    },
    {
      "title": "咏雪诗",
      "poem": "琼林玄圃叶。桂树日南华。岂若天庭瑞。轻雪带风斜。三晨喜盈尺。六出儛崇花。明朝阙门外。应见海神车。"
    },
    {
      "title": "春日诗",
      "poem": "岸烟起暮色。岸水带斜晖。迳狭横枝度。帘摇惊燕飞。落花承步履。流涧写行衣。何殊九枝盖。薄暮洞庭归。"
    },
    {
      "title": "奉和简文帝山斋诗",
      "poem": "架岭承金阙。飞桥对石梁。竹密山斋冷。荷开水殿香。山花临舞席。冰影照歌床。"
    }
  ],
  "傅縡": [
    {
      "title": "采桑",
      "poem": "罗敷试采桑。出入城南傍。绮裙映珠珥。丝绳提玉筐。度身攀叶聚。耸腕及枝长。空劳使君问。自有侍中郎。"
    },
    {
      "title": "走马引",
      "poem": "骢色表连钱。出冀复来燕。取用偏开地。为歌乃号天。权奇意欲远。躞蹀势难前。本珍白玉镫。因饰黄金鞭。愿酬刍秣宠。千里得千年。"
    },
    {
      "title": "杂曲",
      "poem": "新人新宠住兰堂。翠帐金屏玳瑁床丛星不似珠帘色。度月还如粉壁光。从来著名推赵子。复有丹唇发皓齿。一娇一态本难逢。如画如花定相似。楼台宛转曲皆通。弦管逶迤彻下风。此殿笑语长相共。傍省欢娱不复同。讶许人情太厚薄。分恩赋念能斟酌。多作绣被为鸳鸯。长弄绮琴憎别鹤。人今投宠要须坚。会使岁寒恒度前。共取辰星作心抱。无转无移千万年。"
    }
  ],
  "孔奂": [
    {
      "title": "赋得名都一何绮诗",
      "poem": "京洛信名都。佳丽拟蓬壶。九华凋玳瑁。百福上椒涂。黄金络騕褭。莲花装鹿卢。咸言仪服盛。无胜执金吾。"
    }
  ],
  "孔鱼": [
    {
      "title": "和六府诗",
      "poem": "金门朱轨躅。吾子盛簪裾。木舌无时用。萍流复在余。水乡访松石。兰泽侣樵渔。火洲方可至。地肺即为居。土牛自知止。贞心达毁誉。谷稼有时隟。乘植望白榆。"
    }
  ],
  "陆琼": [
    {
      "title": "关山月",
      "poem": "边城与明月。俱在关山头。焚烽望别垒。击斗宿危楼。团团婕妤扇。纤纤秦女钩。乡园谁共此。愁人屡益愁。"
    },
    {
      "title": "梁南吟",
      "poem": "临淄佳丽地。年少习名倡。似笑唇朱动。非愁眉翠扬。掩抑随竽转。和柔会瑟张。轻扇屡回指。飞尘亟绕梁。寄言诸葛相。此曲作难忘。"
    },
    {
      "title": "还台乐",
      "poem": "蒲萄四时方醇。琉璃千钟旧宾。夜饮舞忱销烛。朝醒弦促催人。春风秋月恒好。驩醉日月言新。"
    },
    {
      "title": "长相思",
      "poem": "长相思。久离别。一罢鸳文绮荐绝。鸿已去。柳堪结。室冷镜疑冰。庭幽花似雪。容貌朝朝改。书字看看灭。"
    },
    {
      "title": "和张湖熟雹诗",
      "poem": "惟徵动羽。惟阴胁阳。雨水作沴。凝气为祥。"
    },
    {
      "title": "玄圃宴各咏一物须筝诗",
      "poem": "三五并时年。二八共来前。今逢泗滨树。定减琴中弦。鹤别霜初紧。乌啼月正悬。"
    }
  ],
  "陆瑜": [
    {
      "title": "仙人揽六著篇",
      "poem": "九仙会欢赏。六著且娱神。戏谷闻馀地。铭山忆旧秦。避敌情思巧。论兵势重新。问取南皮夕。还笑拂棋人。"
    },
    {
      "title": "东飞伯劳歌",
      "poem": "西王青鸟秦女鸾。姮娥婺女惯相看。谁家玉颜窥上路。粉色衣香杂风度。九重楼槛芙蓉华。四邻照镜菱茭花。新妆年几才三五。隐幔藏羞临网户。然香气歇不飞烟。空留可怜年一年。"
    },
    {
      "title": "独酌谣",
      "poem": "独酌谣。芳气饶。一倾荡神虑。再酌动神飙。忽逢凤楼下。非待鸾弦招。窗明影乘入。人来香逆飘。杯随转态尽。钏逐画杯摇。桂宫非蜀郡。当垆也至宵。"
    }
  ],
  "陈昭": [
    {
      "title": "明君词",
      "poem": "跨鞍今永诀。垂泪别亲宾。汉地随行尽。胡关逐望新。交河拥塞雾。陇日暗沙尘。唯有孤明月。犹能远送人。"
    },
    {
      "title": "聘齐经孟尝君墓诗",
      "poem": "薛城观旧迹。征马屡徘徊。盛德今何在。唯馀长夜台。苍茫空垄路。憔悴古松栽。悲随白杨起。泪想雍门来。泉户无关走。鸡鸣谁为开。"
    }
  ],
  "陈暄": [
    {
      "title": "洛阳道",
      "poem": "洛阳九逵上。罗绮四时春。路傍避骢马。车中看玉人。镇西歌艳曲。临淄逢丽神。欲知双璧价。潘夏正连茵。"
    },
    {
      "title": "长安道",
      "poem": "长安开绣陌。三条向绮门。张敞车单马。韩嫣乘副轩。宠深来借殿。功多竞置园。将军夜夜返。弦歌著曙喧。"
    },
    {
      "title": "紫骝马",
      "poem": "天马汗如红。鸣鞭度九嵕。歌伤城下冻。嘶依北地风。笳寒芳树歇。笛怨柳枝空。横行意未已。羞住毂车中。"
    },
    {
      "title": "雨雪曲",
      "poem": "都尉出祁连。雨雪满鸡田。雕陵持抵鹊。属国用和毡。冰合军应渡。楼寒烽未然。花迷差未著。疏勒复经年。"
    }
  ],
  "祖孙登": [
    {
      "title": "紫骝马",
      "poem": "候骑指楼兰。长城迥路难。嘶从风处断。骨住水中寒。飞尘暗金勒。落泪洒银鞍。抽鞭上关路。谁念客衣单"
    },
    {
      "title": "宫殿名登高台诗",
      "poem": "独有相思意。聊敞凤皇台。莲披香稍上。月明光正来。离鹄将云散。飞花似雪回。遥思竹林友。前窗夜夜开。"
    },
    {
      "title": "赋得司马相如诗",
      "poem": "雍容文雅深。王吉共追寻。当垆应酤酒。托意且弹琴。上林能作赋。长门得赐金。唯当有汉主。知怀封禅心。"
    },
    {
      "title": "咏风诗",
      "poem": "遥飖楚王宫。徘徊绕竹丛。带叶俱吟树。将花共儛空。飘香双袖里。乱曲五弦中。试上高台听。悲响定无穷。"
    },
    {
      "title": "咏水诗",
      "poem": "骊泉紫阙映。珠浦碧沙沈。岸阔莲香远。流清云影深。风潭如拂镜。山溜似调琴。请君看皎洁。知有淡然心。"
    },
    {
      "title": "咏柳诗",
      "poem": "驰道藏乌日。郁郁正翻风。抽翠争连影。飞绵乱上空。高叶临胡塞。长枝拂汉宫。欲验伤攀折。三春横笛中。"
    },
    {
      "title": "赋得涉江采芙蓉诗",
      "poem": "浮照满川涨。芙蓉承落光。人来间花影。衣渡得荷香。桂舟轻不定。菱歌引更长。采采嗟离别。无暇缉为裳。"
    },
    {
      "title": "莲调诗",
      "poem": "长川落照日。深浦漾清风。弱柳垂江翠。新莲夹岸红。船行疑泛迥。月映似沈空。愿逐琴高戏。乘鱼入浪中。"
    },
    {
      "title": "咏城堑中荷诗",
      "poem": "白水丽金扉。青荷承日晖。叶似环城盖。香乱上桥衣。岸高知水落。影合见菱稀。犹疑涉江处。空望采莲归。"
    }
  ],
  "刘删": [
    {
      "title": "泛宫亭湖诗",
      "poem": "回舻乘派水。举帆逐分风。滉瀁疑无际。飘飏似度空。樯乌排鸟路。船影没河宫。孤石沧波里。匡山苦雾中。寄谢千金子。安知万里蓬。"
    },
    {
      "title": "赋得苏武诗",
      "poem": "奉使穷沙漠。抆泪上河梁。食雪天山近。思归海路长。系书秋待雁。握节暮看羊。因思李都尉。还汉不相忘。"
    },
    {
      "title": "采药游名山诗",
      "poem": "名山本郁盘。道士贵黄冠。独驭千年鹤。来寻五色丸。石床新溜乳。金灶欲成丹。定知无二价。非复在长安。"
    },
    {
      "title": "侯司空宅咏妓诗",
      "poem": "石家金谷妓。妆罢出兰闺。看花只欲笑。闻瑟不胜啼。山边歌落日。池上舞前溪。将人当桃李。何处不成蹊。"
    },
    {
      "title": "赋松上轻萝诗",
      "poem": "叶绕千年盖。条依百尺枝。属与松风动。时将薜影垂。学带非难结。为衣或易披。山阿若近远。独有楚人知。"
    },
    {
      "title": "赋得马诗",
      "poem": "独饮临寒窟。离群思北风。陈王欲观舞。御史自随骢。边声陨客泪。果下益桃红。恒持沛艾影。解向平陵东。"
    },
    {
      "title": "赋得独鹤凌云去诗",
      "poem": "孤鸣思沧海。矫翮避虞机。怨别凄琴曲。凌风散舞衣。五里虽回顾。千年会欲归。寄语雷门鼓。无复一双飞。"
    },
    {
      "title": "咏青草诗",
      "poem": "雨沐三春叶。风传十步香。映袍怜色重。临书喜带长。"
    },
    {
      "title": "咏蝉诗",
      "poem": "声流上林苑。影入守臣冠。得饮玄天露。何辞高柳寒。"
    },
    {
      "title": "登庐山诗",
      "poem": "野烟出炉上。山花落镜前。危梁取大壑。瀑布桂中天。秦始眺宇宙。汉武上旌旃。结庐分往籍。留艑映遐年。"
    }
  ],
  "岑之敬": [
    {
      "title": "折杨柳",
      "poem": "将军始见知。细柳绕营垂。悬丝拂城转。飞絮上宫吹。塞门交度叶。谷口暗横枝。曲成攀折处。唯言怨别离。"
    },
    {
      "title": "洛阳道",
      "poem": "喧喧洛水滨。郁郁小平津。路傍桃李节。陌上采桑春。聚车看卫玠。连手望安仁。复有能留客。莫愁娇态新。"
    },
    {
      "title": "对酒",
      "poem": "色映临池竹。香浮满砌兰。舒文泛玉碗。漾蚁溢金盘。箫曲随鸾易。笳声出塞难。唯有将军酒。川上可除寒。"
    },
    {
      "title": "对酒",
      "poem": "色映临池竹。香浮满砌兰。舒文泛玉碗。漾蚁溢金盘。箫曲随鸾易。笳声出塞难。唯有将军酒。川上可除寒。"
    },
    {
      "title": "乌栖曲",
      "poem": "骢马直去没浮云。河渡冰开两岸分。鸟藏日暗行人息。空栖只影长相忆。明月二八照花新。当垆十五晚留宾。"
    }
  ],
  "褚玠": [
    {
      "title": "斗鸡东郊道诗",
      "poem": "春郊斗鸡侣。捧敌两逢迎。妒群排袖出。带勇向场惊。锦毛侵距散。芥羽杂尘生。还同战胜罢。耿介寄前鸣。"
    }
  ],
  "谢燮": [
    {
      "title": "陇头水",
      "poem": "陇坂望咸阳。征人惨思肠。咽流喧断岸。游沫聚飞梁。凫分敛冰彩。虹饮照旗光。试听铙歌曲。唯吟君马黄。"
    },
    {
      "title": "雨雪曲",
      "poem": "朔边昔离别。寒风复凄切。峨峨六尺冰。飘飘千里雪。未塞袁安户。行封苏武节。应随陇水流。几过空呜咽。"
    },
    {
      "title": "明月子",
      "poem": "杪秋之遥夜。明月照高楼。登楼一回望。望见东陌头。故人眇千里。言别历九秋。相思不相见。望望空离忧。"
    },
    {
      "title": "方诸曲",
      "poem": "望仙室。仰云光。绳河里。扇月傍。井公能六著。玉女善投壶。琼醴和金液。还将天地俱。"
    },
    {
      "title": "早梅诗",
      "poem": "迎春故早发。独自不疑寒。畏落众花后。无人别意看。"
    }
  ],
  "萧诠": [
    {
      "title": "巫山高",
      "poem": "巫山映巫峡。高高殊未穷。猿声不辨处。雨色讵分空。悬崖下桂月。深涧响松风。别有仙云起。时向楚王宫。"
    },
    {
      "title": "赋得往往孤山映诗",
      "poem": "青山照落晖。映远望连飞。仙峰看玉笥。关路视金微。鼓吹声疑尽。香炉烟觉稀。共君临水别。劳此送将归。"
    },
    {
      "title": "咏衡泥双燕诗",
      "poem": "衔泥金屋外。表瑞玉筐中。学飞疑汉妾。巢幕惮吴宫。爪截还犹短。窠成新尚空。讵并零陵石。飞舞逐春风。"
    },
    {
      "title": "赋得夜猿啼诗",
      "poem": "桂月影才通。猿啼迥入风。隔岩还啸侣。临潭自响空。挂藤疑欲饮。吟枝似避弓。别有三声泪。沾裳竟不穷。"
    },
    {
      "title": "赋得婀娜当轩织诗",
      "poem": "东南初日照秦楼。西北织妇正娇羞。绮窗犹垂悲翠幌。珠帘半上珊瑚钩。新妆入机映春牖。弄杼鸣梭挑纤手。何曾织素让新人。不掩流苏中妇。三日五匹未言迟。衫长腕弱绕轻丝。绫中转蹑成离鹄。锦上回文作别诗。不惜纨素同霜雪。更伤秋扇箧中辞。"
    }
  ],
  "贺彻": [
    {
      "title": "采桑",
      "poem": "蚕妾出房栊。结伴类花丛。度水春衫绿。映日晚妆红。钏声时动树。衣香自入风。钩长嫩枝曲。叶尽细条空。竞采须盈手。争归欲满笼。自怜公府步。谁与少年同。"
    },
    {
      "title": "赋得长笛吐清气诗",
      "poem": "胡关氛雾侵。羌笛吐清音。韵切山阳曲。声悲陇上吟。柳折城边树。梅舒岭外林。方知出塞虏。不惮武溪深。"
    },
    {
      "title": "赋得为我弹鸣琴诗",
      "poem": "薄暮高堂上。调琴召美人。伯喈声未尽。相如曲复新。点徽还转弄。乱爪更留宾。聊持一弦响。杂起艳歌尘。"
    }
  ],
  "贺循": [
    {
      "title": "赋得夹池修竹诗",
      "poem": "绿竹影参差。葳蕤带曲池。逢秋叶不落。经寒色讵移。来风韵晚迳。集凤动春枝。所欣高蹈客。未待伶伦吹。"
    },
    {
      "title": "赋得庭中有奇树诗",
      "poem": "三春节物始芳菲。游丝细草动春晖。香风飘舞花间度。好鸟和鸣枝上飞。临池间竹偏增绿。依阶映雪纷如玉。温室庭前竟不言。鼓吹楼中能作曲。曾闻远别旧难思。攀折会取赠佳期。长条本自堪为带。密叶由来好作帷。星稀汉转月轮明。徘徊夜鹊屡相惊。欲识幽人兰杜迳。山窗芳桂复丛生。"
    }
  ],
  "李爽": [
    {
      "title": "赋得芳树诗",
      "poem": "芳树千株发。摇荡三阳时。气软来风易。枝繁度鸟迟。春至花如锦。夏近叶成帷。欲寄边城客。路远讵。能持。"
    },
    {
      "title": "山家闺怨诗",
      "poem": "山中多早梅。荆扉达曙开。竹巾君自折。荷衣谁为裁。行云无处所。人住在阳台。"
    }
  ],
  "萧贲": [
    {
      "title": "长安道",
      "poem": "前登灞陵道。还瞻渭水流。城形类北斗。桥势似牵牛。飞轩驾良驷。宝剑杂轻裘。经过狭斜里。日暮与淹留。"
    }
  ],
  "何胥": [
    {
      "title": "被使出关诗",
      "poem": "出关登陇坂。回首望秦川。绛水通西晋。机桥指北燕。奔流下激石。古木上参天。莺啼落春后。雁度在秋前。平生屡此别。肠断自催年。"
    },
    {
      "title": "赋得待诏金马门诗",
      "poem": "汉家一统轨。济济万国朝。飞缨拂晓雾。轻辇逐晨飙。槐衢映绿绂。日彩丽金貂。此时参待诏。谁复想渔樵。"
    },
    {
      "title": "伤章",
      "poem": "公大将军诗百万横行罢。三千白日新。短箫应出塞。长笛反惊邻。槐庭惨芳树。舞阁思阳春。所悲金谷妓。坐望玉关人。"
    },
    {
      "title": "哭陈昭诗",
      "poem": "思人适旧馆。寂寞非一源。无复酣歌乐。空馀燕雀喧。落晖隐穷巷。秋风生故园。抚孤空对此。零泪欲奚言。"
    }
  ],
  "阳缙": [
    {
      "title": "赋得荆轲诗",
      "poem": "函关使不通。燕将重深功。长虹贯白日。易水急寒风。壮发危冠下。匕首地图中。琴声不可识。遗恨没秦宫。"
    },
    {
      "title": "照帙秋萤诗",
      "poem": "秋窗馀照尽。入暗早萤来。忽聚还同色。恒然讵落灰。飞影黄金散。依帷缥帙开。含明终不息。夜月空徘徊。"
    },
    {
      "title": "侠客控绝影诗",
      "poem": "青门小苑物华新。花开鸟弄会芳春。仙掌层台浮丽日。长楸广路起红尘。园中追寻桃李径。陌上逢迎游侠人。游侠英名驰上国。人马意气俱相得。白玉鹿卢秋水剑。青丝宛转黄金勒。复有鱼目并龙文。蹑影追风本绝群。影入吴门疑曳练。形来西北似浮云。寄语幽并驰射客。未肯推门持借君。阳慎"
    },
    {
      "title": "从驾祀麓山庙诗",
      "poem": "圣德忧民暇。麾旆谒山灵。画航泛北渚。文马侍东平。春浦戈鋋照。寒林铙吹鸣。依稀长安驿。萧条都尉城。井泉能共动。江帆得分行。窗幽细网合。阶静落花明。櫩巢始入燕。轩树已迁莺。菲菲兰俎馥。淡淡桂樽清。银塘日影尽。玉座舞衣轻。"
    }
  ],
  "蔡凝": [
    {
      "title": "赋得处处春云生诗",
      "poem": "春色遍空明。春云处处生。入风衣暂敛。随车盖转轻。作叶还依树。为楼欲近城。含愁上对影。似有别离情。"
    }
  ],
  "蔡君知": [
    {
      "title": "君马黄",
      "poem": "君马经西极。臣马出东方。策举浮云影。珂连明月光。水冻恒伤骨。蹄寒为践霜。踌躇嗟伏枥。空想欲从良。"
    }
  ],
  "阮卓": [
    {
      "title": "关山月",
      "poem": "关山陵汉开。霜月正徘徊。映林如璧碎。侵塞似轮摧。楚师随晦尽。胡兵逐暖来。寒笳将夜鹊。相乱晚声哀。"
    },
    {
      "title": "长安道",
      "poem": "长安驰道上。钟鸣宫寺开。残云销凤阙。宿雾敛章台。骑转金吾度。车鸣丞相来。蔼蔼东都晚。群公驺御回。"
    },
    {
      "title": "咏鲁仲连诗",
      "poem": "鲁连有高趣。意气本相求。笑罢秦军却。书成燕将愁。聊弃南金赏。方从沧海游。寄言人世客。非君能见留。"
    },
    {
      "title": "赋得咏风诗",
      "poem": "高风应爽节。摇落渐疏林。吹云旅雁断。临谷晓松吟。屡惜凉秋扇。常飘清夜琴。泠泠随《列子》。弥谐逸豫心。"
    },
    {
      "title": "赋得莲下游鱼诗",
      "poem": "春色映澄陂。涵泳且相随。未上龙门路。聊戏芙蓉池。触浪莲香动。乘流叶影披。相忘自有乐。庄惠岂能知。"
    },
    {
      "title": "赋得黄鹄一远别诗",
      "poem": "霜风秋月映楼明。寡鹤偏栖中夜惊。月下徘徊顾别影。风前凄断送离声。离声一去断还续。别响时来疏复促。聊看远客赠绫纹。弥怨闲宵雅琴曲。恒思昔日稻粱恩。理翮整翰上君轩。独舞轻飞向吴市。孤鸣清唳出雷门。王子吹笙忽相值。自觉飘飘云里驶。一举千里未能归。惟有田饶解深意。"
    }
  ],
  "徐孝克": [
    {
      "title": "仰同令君摄山栖霞寺山房夜坐六韵诗",
      "poem": "戒坛青石路。灵相紫金峰。影尽皈依鸽。餐迎守护龙。晨朝宣宝偈。寒夜敛疏钟。鸡兰静含握。仁智独从容。五禅清虑表。七觉荡心封。愿言於此处。携手屡相逢。"
    },
    {
      "title": "仰和令君诗",
      "poem": "上宰明四空。回车八道中。洞凉容麦气。岩光对月宫。香来讵经火。花散不随风。涧松无异聒。禅桂两分丛。虚薄诚为累。何因偶会同。暂此乖山北。犹可向墙东。"
    }
  ],
  "潘徽": [
    {
      "title": "赠北使诗",
      "poem": "业定三边静。时和四海敦。行人仍礼籍。使者接輶轩。宾荣君享燕。客踞我司存。既美齐婴学。欣逢郑产言。琴酒时欢会。篇章极讨论。回旌逗陇左。返轴指河源。塞榆行隐路。津柳稍垂门。日沈山气合。潮落水花翻。离情欲寄鸟。别泪不因猿。所可缄怀袖。方以代兰萱。"
    }
  ],
  "韦鼎": [
    {
      "title": "长安听百舌诗",
      "poem": "万里风烟异。一鸟忽相惊。那能对远客。还作故乡声。徐德言"
    },
    {
      "title": "破镜诗",
      "poem": "镜与人俱去。镜归人未归。无复姮娥影。空留明月辉乐昌公主"
    },
    {
      "title": "饯别自解诗",
      "poem": "今日何迁次。新官对旧官。笑啼俱不敢。方信作人难。"
    }
  ],
  "江总": [
    {
      "title": "雉子斑",
      "poem": "麦垄新秋来。泽雉屡徘徊。依花似协妒。拂草乍惊媒。三春桃照李。二月柳争梅。暂住如皋路。当令巧笑开。"
    },
    {
      "title": "陇头水二首",
      "poem": "陇头万里外。天崖四面绝。人将蓬共转。水与啼俱咽。惊湍自涌沸。古树多摧折。传闻博望侯。苦辛提汉节。雾暗山中日。风惊陇上秋。徒伤幽咽响。不见东西流。无期从此别。更度几年幽。遥闻玉关道。望入杳悠悠。"
    },
    {
      "title": "折杨柳",
      "poem": "万里音尘绝。千条杨柳结。不悟倡园花。遥同羌岭雪。春心自浩荡。春树聊攀折。共此依依情。无奈年年别。"
    },
    {
      "title": "关山月",
      "poem": "兔月半轮明。狐关一路平。无期从此别。复欲几年行。暎光书汉奏。分影照明兵。流落今如此。长戍受降城。"
    },
    {
      "title": "洛阳道二首",
      "poem": "德阳穿洛水。伊阙迩河桥。仙舟李膺棹。小马王戎镳。杏堂歌吹合。槐路风尘饶。绿珠含泪舞。孙秀强相邀。小平路四达。长楸听五钟。玉节迎司隶。锦车归濯龙。弦歌声不息。环佩响相从。花障荡舟笑。日暎下山逢。"
    },
    {
      "title": "长安道",
      "poem": "翠盖承轻雾。金羁照落晖。五侯新拜罢。七贵早朝归。轰轰紫陌上。蔼蔼红尘飞。日暮延平客。风花拂舞衣。"
    },
    {
      "title": "梅花落二首",
      "poem": "缥色动风香。罗生枝已长。妖姬坠马髻。未插江南珰。转袖花纷落。春衣共有芳。羞作秋胡妇。独采城南桑。胡地少春来。三年惊落梅。偏疑粉蝶散。乍似雪花开。可怜香气歇。可惜风相摧。金饶且莫韵。玉笛幸徘徊。"
    },
    {
      "title": "紫骝马",
      "poem": "春草正萋萋。荡妇出空闺。识是东方骑。犹带北风嘶。扬鞭向柳市。细蹀上金堤。愿君怜织素。残妆尚有啼。"
    },
    {
      "title": "骢马驱",
      "poem": "长城兵气寒。饮马讵为难。暂解青丝辔。行歇镂衢鞍。白登围转急。黄河冻不乾。万里朝飞电。论功易走丸。"
    },
    {
      "title": "雨雪曲",
      "poem": "雨雪隔榆溪。从军度陇西。绕阵看狐迹。依山见马蹄。天寒旗彩坏。地暗鼓声低。漫漫愁云起。苍苍别路迷。"
    },
    {
      "title": "刘生",
      "poem": "刘生负意气。长肃且徘徊。高论明秋水。命赏陟春台。干戈倜傥用。笔砚纵横才。置驿无年限。游侠四方来。"
    },
    {
      "title": "妇病行",
      "poem": "窈窕怀贞室。风流挟琴妇。唯将角枕卧。自影啼妆久。羞开翡翠帷。懒对蒲萄酒。深悲在缣素。托意忘箕帚。夫婿府中趋。谁能大垂手。"
    },
    {
      "title": "置酒高殿上",
      "poem": "三清传旨酒。柏梁奉欢宴。霜云动玉叶。冻水疏金箭。羽龠响钟石。流泉灌金殿。盛时不再得。光景驰知电。"
    },
    {
      "title": "今日乐相乐",
      "poem": "绮殿文雅遒。玳筵欢趣密。郑态逶迤舞。齐弦窈窕瑟。金罍送缥觞。玉井沈朱实。愿此北堂宴。长奉南山日。"
    },
    {
      "title": "箫史曲",
      "poem": "弄玉秦家女。箫史仙处童。来时兔月满。去后凤楼空。密笑开还敛。浮声咽更通。相期红粉色。飞向紫烟中。"
    },
    {
      "title": "燕燕于飞",
      "poem": "二月春晖晖。双燕理毛衣。衔花弄藿蘼。拂叶隐芳菲。或在堂间戏。多从幕上飞。若作仙人履。终向日南归。"
    },
    {
      "title": "济黄河",
      "poem": "葱山沦外域。盐泽隐遐方。两源分际远。九道派流长。未殚所闻见。无待验词章。留连嗟太史。惆怅践黎阳。导波萦地节。疏气耿天潢。阙周沈用宝。嘉晋肇为梁。"
    },
    {
      "title": "横吹曲",
      "poem": "箫声凤台曲。洞吹龙钟管。镗钅答渔阳掺。怨抑胡笳断。"
    },
    {
      "title": "怨诗二首",
      "poem": "采桑归路河流深。忆昔相期柏树林。奈许新缣伤妾意。无由故剑动君心。新梅嫩柳未障羞。情去恩移那可留。团扇箧中言不分。纤腰掌上讵胜愁。"
    },
    {
      "title": "乌栖曲",
      "poem": "桃花春水木兰桡。金羁翠盖聚河桥。陇西上计应行去。城南美人啼著曙。"
    },
    {
      "title": "芳树",
      "poem": "朝霞映日殊未妍。珊瑚照水定非鲜。千叶芙蓉讵相似。百枝灯花复羞然。暂欲寄根对沧海。大愿移华侧绮钱。井上桃虫谁可杂。庭中桂蠹岂见怜。"
    },
    {
      "title": "东飞伯劳歌",
      "poem": "南飞乌鹊北飞鸿。弄玉兰香时会同。谁家可怜出窗牖。春心百媚胜杨柳。银床金屋挂流苏。宝镜玉钗横珊瑚。年时二八新红脸。宜笑宜歌羞更敛。风花一去杳不归。秪为无双惜舞衣。"
    },
    {
      "title": "杂曲三首",
      "poem": "行行春迳蘼芜绿。织素那复解琴心。乍惬南阶悲绿草。谁堪东陌怨黄金。红颜素月俱三五。夫婿何在今追虏。关山陇月春雪冰。谁见人啼花照户。殿内一处起金房。并胜馀人白玉堂。珊瑚挂镜临网户。芙蓉作帐照雕梁。记栊宛转垂翠幕。佳丽逶迤隐珠箔。风前花管飏难留。舞处花钿低不落。阳台通梦太非真。洛浦凌波复不新。曲中唯闻张女调。定有同姓可怜人。但愿私情赐斜领。不愿傍人相比并。妾门逢春自可荣。君面未秋何意冷。泰山言应可转移。新宠不信更参差。合欢锦带鸳鸯鸟。同心绮袖连理枝。皎皎新秋明月开。早露飞萤暗里来。鲸灯落花殊未尽。虬水银箭莫相催。非是神女期河汉。别有仙姬入吹台。未眠解著同心结。欲醉那堪连理杯。后宫不惬茱萸芳。夜夜争开苏合房。宝钗翠鬓还相似。朱唇玉面非一行。新人未语言如涩。新宠无前判不臧。愿奉更衣兰麝气。恐君马到自惊香。"
    },
    {
      "title": "梅花落",
      "poem": "腊月正月早惊春。众花未发梅花新。可怜芬芳临玉台。朝攀晚折还复开。长安少年多轻薄。两两共唱梅花落。满酌金卮催玉柱。落梅树下宜歌舞。金谷万株连绮甍。梅花密处藏娇莺。桃李佳人欲相照。摘叶牵花来并笑。杨柳条青楼上轻。梅花色白雪中明。横笛短箫凄复切。谁知柏梁声不绝。"
    },
    {
      "title": "宛转歌",
      "poem": "七夕天河白露明。八月涛水秋风惊。楼中恒闻哀响曲。塘上复有辛苦行。不解何意悲秋气。直置无秋悲自生。不怨前阶促织鸣。偏愁别路捣衣声。别燕差池自有返。离蝉寂寞讵含情。云聚怀情四望台。月冷相思九重观。欲题芍药诗不成。来采芙蓉花已散。金樽送曲韩娥起。玉柱调弦楚妃叹。翠眉结恨不复开。宝鬓迎秋度前乱。湘妃拭泪洒贞筠。筴药浣衣何处人。步步香飞金薄履。盈盈扇掩珊瑚唇。已言采桑期陌上。复能解佩就江滨。竞入华堂要花枕。争开羽帐奉华茵。不惜独眠前下钓。欲许便作后来薪。后来瞑瞑同玉床。可怜颜色无比方。谁能巧笑特窥井。乍取新声学绕梁。宿处留娇堕黄珥。镜前含笑弄明珰。菤葹摘心心不尽。茱萸折叶叶更芳。已闻能歌洞箫赋。讵是故爱邯郸倡。"
    },
    {
      "title": "长相思二首",
      "poem": "长相思。久离别。征夫去远芳音灭。湘水深。陇头咽。红罗斗帐里。绿绮清弦绝。逶迤百尺楼。愁思三秋结。长相思。久别离。春风送燕入檐窥。暗开脂粉弄花枝。红楼千愁色。玉箸两行垂。心心不相照。望望何由知。  江总"
    },
    {
      "title": "释奠诗应令",
      "poem": "敬逊三德。厥修六艺。师圣发矇。尊儒启滞。若括资羽。如金待砺。雅道聿兴。教学无替。希代明王。应期圣主。裁成品物。奄有区宇。篇籍芬场。诗书照府。笼樊七十。驱驭三五。於赫上嗣。毓德元良。崇贤既辟。驰道飞芳。仪刑震象。问望离方。夏戈秋龠。日就月将。肆礼虞痒。弘风阙里。降心下问。劳谦让齿。五方耸听。百辟倾耳。济济耆生。莘莘胄子。间歌有节。合舞惟恭。阶陈樽篚。庭列笙镛。誉宣四学。业阐三雍。森沉灵宇。依稀神纵。奠馀币久。辰良景暮。黍稷非馨。蘋蘩式昨。崇敬台保。昭彰审谕。翠盖移阴。斑轮徐渡。年灰迭起。星琯环周。春凋树色。日藻川流。雪花迟舞。云叶双抽。雾开金堨。冰销石沟。肃仰鸿化。恭闻盛典。人握悬藜。家藏瑚琏。顾惟朽谢。暮识肤浅。恩谬爵浮。心惭貌忄典。"
    },
    {
      "title": "秋日侍宴娄苑湖应诏诗",
      "poem": "翠渚还銮辂。瑶池命羽觞。千门响云跸。四泽动荣光。玉轴昆池浪。金舟太液张。虹旗照凫屿。凤盖绕林塘。野静重阴阔。淮秋水气凉。雾开楼阙近。日迥烟波长。洛宴谅斯在。镐饮讵能方。朽劣叨荣遇。簪笏奉周行。"
    },
    {
      "title": "侍宴玄武观诗",
      "poem": "诘晓三春暮。新雨百花朝。星宫移渡罕。天驷动行镳。旆转苍龙阙。尘飞饮马桥。翠观迎斜照。丹楼望落潮。鸟声云里出。树影浪中摇。歌吟奉天咏。未必待闻韶。"
    },
    {
      "title": "宴乐修堂应令诗",
      "poem": "肃城通甲观。承华启画堂。北宫降恩赏。西园度羽觞。殊私奉玉裕。终宴在金房。庭晖连树彩。檐影接云光。仙如伊水驾。乐似洞庭张。弹丝命琴瑟。吹竹动笙簧。庸疏滥应阮。衰朽恧连章。"
    },
    {
      "title": "三日侍宴宣猷堂曲水诗",
      "poem": "上巳娱春禊。芳辰喜月离。北宫命箫鼓。南馆列旌麾。绣柱擎飞阁。雕轩傍曲池。醉鱼沈远岫。浮枣漾清漪。落花悬度影。飞丝不碍枝。树动丹楼出。山斜翠磴危。礼周羽爵遍。乐阕光阴移。"
    },
    {
      "title": "秋日游",
      "poem": "昆明池诗】灵沼萧条望。游人意绪多。终南云影落。渭北雨声过。蝉噪金堤柳。鹭饮石鲸波。珠来照似月。织处写成河。此时临水叹。非复采莲歌。"
    },
    {
      "title": "秋日登广州城南楼诗",
      "poem": "秋城韵晚笛。危榭引清风。远气疑埋剑。惊禽似避弓。海树一边出。山云四面通。野火初烟细。新月半轮空。塞外离群客。颜鬓早如蓬。徒怀建邺水。复想洛阳宫。不及孤飞雁。独在上林中。"
    },
    {
      "title": "赠洗马袁朗别诗",
      "poem": "贾谊登朝日。终军对奏年。校文升广内。抚剑入崇贤。奇才殊艳逸。将别更留连。驱车命铙管。拱坐面林泉。池寒稍下雁。木落久无蝉。露浸山扉月。霜开石路烟。高谈无与慰。迟尔报华篇。"
    },
    {
      "title": "诒孔中丞奂诗",
      "poem": "我行五岭表。辞乡二十年。闻莺欲动咏。披雾即依然。畴昔同寮寀。今随年代改。借问藏书处。唯君故人在。故人名宦高。霜简肃权豪。谁知怀九叹。徒然泣二毛。步出东郊望。心游江海上。遇物便今古。何为不惆怅。初晴原野开。宿雨润条枚。丛花曙后发。一鸟雾中来。淹留兰蕙苑。吟啸芳菲晚。忘怀静躁间。自觉风尘远。白社聊可依。青山乍采薇。钟牙乃得性。语默岂同归。"
    },
    {
      "title": "赠贺左丞萧舍人诗",
      "poem": "輶轩通八表。旌节骛三秦。听歌酬敏对。继好伫行人。贺生思沈郁。萧弟学纷纶。共有笔端誉。皆为席上珍。离群徒悄悄。征旅日駪々。黄河分太史。一曲悲千里。海内平生亲。中朝流寓士。痛哉悯梁祚。于焉三十祀。钟仪絷不归。盛宪非何已。陇头心断绝。尔为参生死。回首望长安。犹如蜀道难。函关分地轴。华岳接天坛。行旃方境逝。去棹舣江干。芦花霜外白。枫叶水前丹。翔鸥方怯冻。落雁不胜弹。辉辉盛王道。时务婴疲老。九流倦耳目。十年变怀抱。何以敦歧路。凄然缀辞藻。江南有桂枝。塞北无萱草。斗酒未为别。垂堂深自保。"
    },
    {
      "title": "遇长安使寄裴尚书诗",
      "poem": "传闻合浦叶。远向洛阳飞。北风尚嘶马。南冠独不归。去云目徒送。离琴手自挥。秋蓬失处所。春草屡芳菲。太息关山月。风尘客子衣。"
    },
    {
      "title": "别南海宾化侯诗",
      "poem": "石关通城井。蒲涧迩灵洲。此地何辽敻。群英逐远游。高才袁彦伯。令誉许文休。悠焉值君子。复此映芳猷。崤函多险涩。星琯壮环周。分歧泣世道。念别伤边秋。断山时结雾。平海若无流。惊鹭一群起。哀猿数处愁。是日送归客。为情自可求。终谢能鸣雁。还同不系舟。其如江海泣。惆怅徒离忧。"
    },
    {
      "title": "庾寅年二月十二日游虎丘山精舍诗",
      "poem": "纵棹怜回曲。寻山静见闻。每从芳杜性。须与俗人分。贝塔涵流动。花台偏领芬。蒙茏出檐桂。散漫绕窗云。情幽岂狥物。志远易惊群。何由狎鱼鸟。不愿屈玄纟熏。"
    },
    {
      "title": "入龙丘岩精舍诗",
      "poem": "法堂犹集雁。仙竹几成龙。聊承丹桂馥。远视白云峰。风窗穿石窦。月牖拂霜松。暗谷留征鸟。空床彻夜钟。阴崖未辨色。叠树岂知重。溘此哀时命。吁嗟世不容。无由访檐尹。何去复何从。"
    },
    {
      "title": "明庆寺诗",
      "poem": "十五诗书日。六十轩冕年。名山极历览。胜地殊留连。幽厓耸绝壁。洞穴泻飞泉。金河知证果。石室乃安禅。夜梵闻三界。朝香彻九天。山阶步皎月。涧户听凉蝉。市朝沾草露。淮海作桑田。何言望钟岭。更复切秦川。"
    },
    {
      "title": "入摄山栖霞寺诗",
      "poem": "壬寅年十月十八日。入摄山栖霞寺。登岸极峭。颇畅怀抱。至德元年癸卯十月二十六日。又再游此寺。布法司施菩萨戒。甲辰年十月二十五日。奉送金像还山。限以时务。不得恣情淹留。乙巳年十一月十六日。更获拜礼。仍停山中宿。永夜留连。栖神悚听。但交臂不停。薪指俄谢。率制此篇。以记即目。俾后来赏者。知余山志。净心抱冰雪。暮齿逼桑榆。太息波川迅。悲哉人世拘。岁华皆采获。冬晚共严枯。濯流济八水。开襟入四衢。兹山灵妙合。当与天地俱。石濑乍深浅。崖烟递有无。缺碑横古隧。盘木卧荒涂。行行备履历。步步辚威纡。高僧迹共远。胜地心相符。樵隐各有得。丹青独不渝。遗风伫芳桂。比德喻生刍。寄言长往客。凄然伤鄙夫。"
    },
    {
      "title": "游摄山栖霞寺诗",
      "poem": "祯明元年太岁丁未四月十九日癸亥。入摄山展慧布法师。忆谢灵运集还故山入石壁中寻昙隆道人有诗一首十一韵。今此拙作。仍学康乐之体。霡霂时雨霁。清和孟夏肇。栖宿绿野中。登顿丹霞杪。敬仰高人德。抗志尘物表。三空豁已悟。万有一何小。始从情所寄。冥期谅不少。荷衣步林泉。麦气凉昏晓。乘风面泠泠。候月临皎皎。烟崖憩古石。云路排征鸟。披迳怜森沈。攀条惜杳袅。平生忘是非。朽谢岂矜矫。五净自此涉。六尘庶无扰。"
    },
    {
      "title": "摄山栖霞寺山房夜坐简徐祭酒周尚书并同",
      "poem": "游群彦诗澡身事珠成。非是学金丹。月磴时横枕。云崖宿解鞍。梵宇调心易。禅庭数息难。石涧水流静。山窗叶去寒。君思北阙驾。我惜东都冠。翻愁夜钟尽。同志不盘桓。"
    },
    {
      "title": "静卧栖霞寺房望徐祭酒诗",
      "poem": "绝俗俗无侣。修心心自斋。连崖夕气合。虚宇宿云霾。卧藤新接户。欹石久成阶。树声非有意。禽戏似忘怀。故人市朝狎。心期林壑乖。唯怜对芳杜。可以为吾侪。"
    },
    {
      "title": "营涅槃忏还涂作诗",
      "poem": "祯明二年仲冬。摄山栖霞寺布法师。只尔待终。余以此月十七日宿昔入山。仰为师氏营涅槃忏。还途有此作。可否同一贵。生死亦一条。况期灭尽者。岂是俗中要。人道离九怆。冥期出世遥。留连入涧曲。宿昔陟岩椒。石溜冰便断。松霜日自销。向崖云叆叇。出谷雾飘飖。勿言无大隐。归来即市朝。"
    },
    {
      "title": "至德二年十一月十二日升",
      "poem": "德施山斋三宿决定罪福忏悔诗四知无矫志。二施启幽心。简通避人物。偃息还山林。曲涧停驺响。交枝落幔阴。池台聚冻雪。栏牖噪归禽。石彩无新故。峰形讵古今。大车何杳杳。奔马遂骎骎。何以修六念。虔诚在一音。未泛慈舟远。徒令愿海深。"
    },
    {
      "title": "咏采甘露应诏诗",
      "poem": "祥露晓氛氲。上林朝晃郎。千行珠树出。万叶琼枝长。徐轮动仙驾。清晏留神赏。丹水波涛泛。黄山烟雾上。风亭翠旆开。云殿朱弦响。徒知恩礼洽。自怜名实爽。"
    },
    {
      "title": "借刘太常《说文》诗",
      "poem": "刘棻慕子云。许慎询景伯。硕学该虫篆。奇文秀鸟迹。曰余徒下帷。待问垂重席。不诣王充市。聊投班玩籍。三写遍钻研。六书多补益。幽居服药饵。山宇生虚白。留连嗣芳杜。旷荡依泉石。夫君爱满堂。愿言驰下泽。"
    },
    {
      "title": "赋得一日成三赋应令诗",
      "poem": "副君睿赏遒。清夜北园游。下笔成三赋。传觞对九秋。飞文绮縠采。落纸波涛流。树密寒蝉响。檐暗雀声愁。绿溆明层殿。青山照近楼。此时盛礼物。顾省良若抽。"
    },
    {
      "title": "摄官梁小庙诗",
      "poem": "畴昔游依所。今日荐樱时。宪章诚有革。岁月遂难思。故人独之子。官联更在兹。虚檐静暮雀。洞户映光丝。平生复能几。语事必伤悲。"
    },
    {
      "title": "卞山楚庙诗",
      "poem": "蘋藻祈明德。倚棹息岩阿。忽听晨鸡曙。非复楚宫歌。闲阶薙宿荠。古木断悬萝。帷堂寂易晚。桴鼓自相和。盛祀流百世。英威定几何。"
    },
    {
      "title": "山庭春日诗",
      "poem": "洗沐惟五日。栖迟在一丘。古楂横近涧。危石耸前洲。岸绿开河柳。池红照海榴。野花宁待晦。山虫讵识秋。人生复能几。夜烛非长游。"
    },
    {
      "title": "七夕诗",
      "poem": "汉曲天榆冷。河边月桂秋。婉娈期今夕。飘飖渡浅流。轮随列宿动。路逐彩云浮。横波翻泻泪。束素反缄愁。此时机杼息。独向红妆羞。"
    },
    {
      "title": "南还寻草市宅诗",
      "poem": "红颜辞巩洛。白首入轘辕。乘春行故里。徐步采芳荪。迳毁悲求仲。林残忆巨源。见桐犹识井。看柳尚知门。花落空难遍。莺啼静易喧。无人访语默。何处叙寒温。百年独如此。伤心岂复论。"
    },
    {
      "title": "和张记室源伤往诗",
      "poem": "小妇当垆夜。夫婿凯归年。正歌千里曲。翻入九重泉。机中未断素。瑟上本留弦。空帐临窗掩。孤灯向壁燃。还悲寒陇曙。松短未生烟。"
    },
    {
      "title": "在陈旦解酲共哭顾舍人诗",
      "poem": "独酌一樽酒。高咏七哀诗。何言蒿里别。非复竹林期。阶荒郑公草。户阒董生帷。人随暮槿落。客共晚莺悲。年发两如此。伤心讵几时。"
    },
    {
      "title": "侍宴临芳殿诗",
      "poem": "钟箭自徘徊。皇堂荐羽杯。桥平疑水落。石迥见山开。林前暝色静。花处近香来。西嵫伤抚夕。北阁滥游陪。"
    },
    {
      "title": "侍宴瑶泉殿诗",
      "poem": "水亭通枍诣。石路接堂皇。野花不识采。旅竹本无行。雀惊疑欲曙。蝉噪似含凉。何言金殿侧。亟奉瑶池觞。"
    },
    {
      "title": "别袁昌州诗二首",
      "poem": "河梁望陇头。分手路悠悠。徂年惊若电。别日欲成秋。黄鹄飞飞远。青山去去愁。不言云雨散。更似东西流。客子叹途穷。此别异西东。关山嗟坠叶。歧路悯征蓬。别鹤声声远。愁云处处同。"
    },
    {
      "title": "经始兴广果寺题恺法师山房诗",
      "poem": "息舟候香埠。怅别在寒林。竹近交枝乱。山长绝迳深。轻飞入定影。落照有疏阴。不见投云状。空留折桂心。"
    },
    {
      "title": "和衡阳殿下高楼看妓诗",
      "poem": "起楼侵碧汉。初日照红妆。弦心艳卓女。曲误动周郎。并歌时转黛。息舞暂分香。挂缨银烛下。莫笑玉钗长。"
    },
    {
      "title": "赋得空闺怨诗",
      "poem": "荡妻怨独守。卢姬伤独居。瑟上调弦落。机中织素馀。自羞泪无燥。翻觉梦成虚。复嗟长信阁。寂寂往来疏。"
    },
    {
      "title": "并州羊肠坂诗",
      "poem": "三春别帝乡。五月度羊肠。本畏车轮折。翻嗟马骨伤。惊风起朔雁。落照尽胡桑。关山定何许。徒御惨悲凉。"
    },
    {
      "title": "岁暮还宅诗",
      "poem": "悒然想泉石。驱驾出城台。玩竹春前笋。惊花雪后梅。青山殊可对。黄卷复时开。长绳岂系日。浊酒倾一杯。"
    },
    {
      "title": "春夜山庭诗",
      "poem": "春夜芳时晚。幽庭野气深。山疑刻削意。树接纵横阴。户对忘忧草。池惊旅浴禽。樽中良得性。物外知余心。"
    },
    {
      "title": "夏日还山庭诗",
      "poem": "独於幽栖地。山庭暗女萝。涧渍长低筱。池开半卷荷。野花朝暝落。盘根岁月多。停樽无赏慰。狎鸟自经过。"
    },
    {
      "title": "赋得谒帝承明庐诗",
      "poem": "雾开仁寿殿。云绕承明庐。轮停绀幰引。马度红尘馀。香貂拜黻衮。花绶拂玄除。谒帝升清汉。何殊入紫虚。"
    },
    {
      "title": "赋得携手上河梁应诏诗",
      "poem": "早秋天气凉。分手关山长。云愁数处黑。木落几枝黄。鸟归犹识路。流去不知乡。秦川心断绝。何悟是河梁。"
    },
    {
      "title": "赋得泛泛水中凫诗",
      "poem": "归凫沸卉同。乱下芳塘中。出没时衔藻。飞鸣忽飏风。浮深或不息。戏广若乘空。春鹦徒有赋。还笑在金笼。"
    },
    {
      "title": "赋得三五明月满诗",
      "poem": "三五兔辉成。浮阴冷复轻。支轮非战反。团扇少歌声。云前来往色。水上动摇明。况复高楼照。何嗟揽不盈。"
    },
    {
      "title": "衡州九日诗",
      "poem": "秋日正凄凄。茅茨复萧瑟。姬人荐初酝。幼子问残疾。园菊抱黄华。庭榴剖珠实。聊以著书情。暂遣他乡日。"
    },
    {
      "title": "赋咏得琴诗",
      "poem": "可怜峄阳木。雕为绿绮琴。田文垂睫泪。卓女弄弦心。戏鹤闻应舞。游鱼听不沈。楚妃幸勿叹。此异丘中吟。"
    },
    {
      "title": "咏双阙诗",
      "poem": "象阙连驰道。天宇照方疏。刻凤栖清汉。图龙入紫虚。屡逢膏露洒。几遇祥烟初。竞言百尺丽。宁方万丈馀。"
    },
    {
      "title": "三善殿夜望山灯诗",
      "poem": "百花疑吐夜。四照似含春。的的连星出。亭亭向月新。采珠非合浦。赠佩异江滨。若任扶桑路。堪言并日轮。"
    },
    {
      "title": "奉和东宫经故妃旧殿诗",
      "poem": "故殿看看冷。空阶步步悲。犹忆窥窗处。还如解佩时。苔生无意早。燕入有言迟。若令归就月。照见不须疑。"
    },
    {
      "title": "同庾信答林法师诗",
      "poem": "客行七十岁。岁暮远徂征。塞云凝不解。陇水冻无声。君看日远近。为忖长安城。"
    },
    {
      "title": "咏李诗",
      "poem": "嘉树春风早。春风花落新。但见成蹊处。几得正冠人。当知露井侧。复与夭桃邻。"
    },
    {
      "title": "咏蝉诗",
      "poem": "白露凉风吹。朱明落照移。鸣条噪林柳。流响遍台池。忖声如易得。寻忽却难知。"
    },
    {
      "title": "答王筠早朝守建阳门开诗",
      "poem": "金兔犹悬魄。铜龙欲启扉。三条息行火。百雉照初晖。御沟槐影出。仙掌露光晞。"
    },
    {
      "title": "侍宴赋得起坐弹鸣琴诗",
      "poem": "丝传园客意。曲奏楚妃情。罕有知音者。空劳流水声。"
    },
    {
      "title": "别永新侯",
      "poem": "送君张掖郡。分悲函谷关。欲知肠断绝。浮云去不还。"
    },
    {
      "title": "春日诗",
      "poem": "水苔宜溜色。山樱助落晖。浴鸟沈还戏。飘花度不归。"
    },
    {
      "title": "於长安归还扬州九月九日行薇山亭赋韵诗",
      "poem": "心逐南云逝。形随北雁来。故乡篱下菊。今日几花开。"
    },
    {
      "title": "哭鲁广达诗",
      "poem": "黄泉虽抱恨。白日自留名。悲君感义死。不作负恩生。"
    },
    {
      "title": "秋日新宠美人应令诗",
      "poem": "后宫唯闻莫琼树。绝世复有宋容华。皆自争名进女弟。定觉双飞胜荡家。愿并迎春比翼燕。常作照日同心花。闻道艳歌时易调。忖许新恩那久要。翠眉未画自生愁。玉脸含啼带似笑。角枕千娇荐芬香。若使琴心一曲奏。幽兰度曲不可终。阳台梦里自应通。秋树相思一枝绿。为插贱妾两鬟中。"
    },
    {
      "title": "新入姬人应令诗",
      "poem": "洛浦流风漾淇水。秦楼初日度阳台。玉轶轻轮五香散。金灯夜火百花开。非是妖姬渡江日。定言神女隔河来。来时向月别姮娥。别时清吹悲箫史。数钱拾翠争佳丽。拂红点黛何相似。本持纤腰惑楚宫。暂回舞袖惊吴市。新人羽帐挂流苏。故人网户织蜘蛛。梅花柳色春难遍。情来春去在须臾。不用庭中赋绿草。但愿思著弄明珠。"
    },
    {
      "title": "闺怨篇",
      "poem": "寂寂青楼大道边。纷纷白雪绮窗前。池上鸳鸯不独自。帐中苏合还空然。屏风有意障明月。灯火无情照独眠。辽西水冻春应少。蓟北鸿来路几千。愿君关山及早度。念妾桃李片时妍。"
    },
    {
      "title": "又",
      "poem": "蜘蛛作丝满帐中。芳草结叶当行路。红脸脉脉一生啼。黄鸟飞飞有时度。故人虽故昔经新。新人虽新复应故。"
    },
    {
      "title": "内殿赋新诗",
      "poem": "兔影脉脉照金铺。虬水滴滴泻玉壶。绮翼雕甍迩清汉。虹梁紫柱丽黄图。风高暗绿凋残柳。雨驶芳红湿晚芙。三五二八佳年少。百万千金买歌笑。偏著故人织素诗。愿奏秦声采莲调。织女今夕渡银河。当见新秋停玉梭。"
    },
    {
      "title": "姬人怨",
      "poem": "天寒海水惯相知。空床明月不相宜。庭中芳桂憔悴叶。井上疏桐零落枝。寒灯作花羞夜短。霜雁多情恒结伴。非为陇水望秦川。直置思君肠自断。"
    },
    {
      "title": "姬人怨服散篇",
      "poem": "薄命夫婿好神仙。逆愁高飞向紫烟。金丹欲成犹百练。玉酒新熟几千年。妾家邯郸好轻薄。特忿仙童一丸药。自悲行处绿苔生。何悟啼多红粉落。莫轻小妇狎春风。罗袜也得步河宫。云车欲驾应相待。羽衣未去幸须同。不学箫史还楼上。会逐姮娥戏月中。"
    },
    {
      "title": "赠李駼",
      "poem": "上林开宴留连。"
    },
    {
      "title": "应诏诗",
      "poem": "绿桷朱帘金刻凤。凋梁绣柱玉蟠螭。"
    },
    {
      "title": "诗",
      "poem": "恼杀朱归客。桃花壎眼醉。"
    }
  ],
  "何处士": [
    {
      "title": "春日从将军游山寺诗",
      "poem": "兰庭厌俗赏。柰苑瞩年华。始入香山路。仍逢火宅车。慈门数片叶。道树一林花。虽悟危藤鼠。终悲在箧蛇。"
    },
    {
      "title": "别才法师於湘还郢北诗",
      "poem": "乘杯事将远。捧袂忽无聊。南楚长沙狭。西浮郢路遥。离庭花已散。别戍马新骄。明日分千里。相思非一条。"
    },
    {
      "title": "敬酬解法师所赠诗",
      "poem": "道林俗之表。慧远庐之阿。买山即高世。乘杯且渡河。法雨时时落。香云片片多。若为将羽化。来济在尘罗。"
    },
    {
      "title": "通士人篇",
      "poem": "龙宫既入道。凤阙且辞荣。禅龛八想净。义窟四尘轻。香盖法云起。花灯慧火明。自然忘有著。非止悟无生。苏子卿"
    },
    {
      "title": "朱鹭",
      "poem": "玉山一朱鹭。容与入王畿。欲向天池饮。还绕上林飞。金堤晒羽翮。丹水浴毛衣。非贪葭下食。怀思自远归。"
    },
    {
      "title": "艾如张",
      "poem": "谁在闲门外。罗家诸少年。张机蓬艾侧。结网槿篱边。若能飞自勉。岂为绘所缠。黄雀傥为诫。朱丝犹可延。"
    },
    {
      "title": "梅花落",
      "poem": "中庭一树海。寒多叶未开。秪言花是雪。不悟有香来。上郡春恒晚。高楼年易催。织书偏有意。教逐锦文回。"
    },
    {
      "title": "紫骝马",
      "poem": "候骑指楼兰。长城迥路难。嘶从风处断。骨住水中寒。飞尘暗金勒。落泪洒银鞍。抽鞭上关路。谁念客衣单。"
    },
    {
      "title": "南征诗",
      "poem": "一朝游桂水。万里别长安。故乡梦中近。边愁酒上宽。剑锋但须利。戎衣不畏单。南中地气暖。少妇莫愁寒。贺力牧"
    },
    {
      "title": "关山月",
      "poem": "重关敛暮烟。明月下秋前。照石疑分镜。临弓似引弦。雾暗迷旗影。霜浓湿剑莲。此处离乡客。遥心万里悬。"
    },
    {
      "title": "乱后别苏州人诗",
      "poem": "徘徊睇阊阖。怅望机姑苏。慨矣嗟荒运。悲哉惜霸图。子常终覆郢。宰嚭遂亡吴。石陨星方暗。山崩川自枯。周京摧棫朴。汉社落枌榆。宫毁无巢燕。城空馀堞乌。兹邦号端委。多士自相趋。照庑同燕石。光车等魏珠。言离已惆怅。念别更踟蹰。若访任公子。求余东海隅。"
    }
  ],
  "伏知道": [
    {
      "title": "从军五更转五首",
      "poem": "一更刁斗鸣。校尉逴连城。遥闻射雕骑。悬惮将军名。二更愁未央。高城寒夜长。试将弓学月。聊持剑比霜。三更夜警新。横吹独吟春。强听梅花落。误忆柳园人。四更星汉低。落月与云齐。依稀北风里。胡笳杂马嘶。五更催送筹。晓色映山头。城乌初起堞。更人悄下楼。"
    },
    {
      "title": "咏人聘妾仍逐琴心诗",
      "poem": "春色转相催。佳人心自回。长卿琴已弄。秦嘉书未来。挂冠易分绶。荐枕缺因媒。染香风即度。登垣花正开。贞楼若高下。如何上阳台。"
    },
    {
      "title": "赋得招隐",
      "poem": "招隐访仙楹。丘中琴正鸣。桂丛侵石路。桃花隔世情。薄暮安车近。林喧山鸟惊。毛处约"
    },
    {
      "title": "雉子斑",
      "poem": "春物始芳菲。春雉正相追。涧响连朝雊。花光带锦衣。窜迹时移影。惊媒或乱飞。能使如皋路。相逢巧笑归。陆系"
    },
    {
      "title": "有所思",
      "poem": "别念限城闉。还思楼上人。泪想离前落。愁闻别后新。月来疑舞扇。花度忆歌尘。只看今夜里。那似隔河津。独孤嗣宗"
    },
    {
      "title": "紫骝马",
      "poem": "倡楼望早春。宝马度城闉。照曜桃花径。蹀躞采桑津。金羁丽初景。玉勒染轻尘。远听珂惊急。犹是画眉人。李燮"
    },
    {
      "title": "紫骝马",
      "poem": "紫燕忽踟蹰。红尘起路隅。圉人移苜蓿。骑士逐蘼芜。三边追黠虏。一鼓定强胡。安用珂为玉。自有汗成珠。江晖"
    },
    {
      "title": "刘生",
      "poem": "五陵多美选。六郡尽良家。刘生代豪荡。标举独荣华。宝剑长三尺。金樽满百花。唯当重意气。何处有骄奢。"
    },
    {
      "title": "雨雪曲",
      "poem": "边城风雪至。游子自心悲。风哀笳弄断。雪暗马行迟。轻生本为国。重气不关私。恐君犹不信。抚剑一扬眉。何楫"
    },
    {
      "title": "班婕妤怨",
      "poem": "齐纨既逐箧。赵舞即凌人。履迹随恩故。阶苔逐恨新。独卧销香炷。长啼费锦巾。庭草何聊赖。也持秋当春。萧淳〈按《陈书》徐伯阳传。有谒者萧淳风。〉"
    },
    {
      "title": "长相思",
      "poem": "长相思。久离别。新燕参差条可结。壶关远。雁书绝。对云恒忆阵。看花复愁雪。犹有望归心。流黄未剪截。孔仲智"
    },
    {
      "title": "羁谣",
      "poem": "芳杜觞春酒。仿佛伤山时。徒歌不成乐。空以羁自悲。羁悲怀土心。遽复还山路。迨及春复时。无使春光暮。萧有"
    },
    {
      "title": "射雉诗",
      "poem": "二月春翚动。曹王挟妒媒。插翳依花合。芟场向野开。隔田闻雉近。横溪见影来。弦明青压碎。箭落锦衣摧。今日如皋路。能将巧笑回。徐湛"
    },
    {
      "title": "赋得班去赵姬升诗",
      "poem": "班姬与飞燕。俱侍汉王宫。不意恩情歇。偏将衰草同。香飞金辇外。苔上玉阶中。今日悲团扇。非是为秋风。吴尚野"
    },
    {
      "title": "咏邻女楼上弹琴诗",
      "poem": "青楼谁家女。开窗弄碧弦。貌同朝日丽。装竞午花然。一弹哀塞雁。再抚哭春鹃。此情人不会。东风千里传。吴思玄"
    },
    {
      "title": "闺怨诗",
      "poem": "金风响洞房。佳人心自伤。泪随明月下。愁逐漏声长。灯前羞独鹄。枕上怨孤凰。自觉鸳帷冷。谁怜珠被凉。殷谋"
    },
    {
      "title": "日出东南隅行",
      "poem": "秦楼出佳丽。正值朝日光。陌头能驻马。花处复添香。贾冯吉"
    },
    {
      "title": "自君之出矣",
      "poem": "自君之出矣。红颜转憔悴。思君如明烛。煎心且衔泪。何曼才"
    },
    {
      "title": "为徐陵伤妾",
      "poem": "迟迟衫掩泪。悯悯恨萦胸。无复专房日。犹望下山逢。许倪"
    },
    {
      "title": "破扇",
      "poem": "蔽日无全影。摇风有半凉。不堪鄣巧笑。犹足动衣香。萧驎"
    },
    {
      "title": "咏袙复诗",
      "poem": "齐云观。寇来无际畔。"
    },
    {
      "title": "陈初童谣",
      "poem": "黄斑青骢马。发自寿阳涘。来时冬气末。去日春风始。"
    },
    {
      "title": "陈初童谣",
      "poem": "御路种竹筱。萧萧已复起。合盘贮蓬块。无复扬尘已。"
    },
    {
      "title": "又",
      "poem": "日西夜乌飞。拔剑倚梁柱。归去来。归山下。"
    },
    {
      "title": "陈宣帝时谣",
      "poem": "大货六铢钱。叉腰哭天子。"
    },
    {
      "title": "时人为张氏语",
      "poem": "宋称敷演。梁则卷充。清虚学尚。种有其风。"
    },
    {
      "title": "时人为贺氏兄弟语",
      "poem": "学行可师贺德基。文质彬彬贺德仁。"
    },
    {
      "title": "徐陵引谚",
      "poem": "图官在乱世。觅富在荒年。"
    },
    {
      "title": "舆地志引谚",
      "poem": "生东吴。死丹徒。"
    },
    {
      "title": "时人为释贞观语",
      "poem": "钱塘有贞观。当天下一半。"
    },
    {
      "title": "夜黄",
      "poem": "湖中百种鸟。半雌半是雄。鸳鸯逐野鸭。恐畏不成双。"
    },
    {
      "title": "夜度娘",
      "poem": "夜来冒霜雪。晨去履风波。虽得叙微情。奈侬身苦何。"
    },
    {
      "title": "长松标",
      "poem": "落落千丈松。昼夜对长风。岁暮霜雪时。寒苦与谁双。"
    },
    {
      "title": "双行缠",
      "poem": "朱丝系腕绳。真如白雪凝。非但我言好。众情共所称。新罗绣行缠。足趺如春妍。他人不言好。独我知可怜。"
    },
    {
      "title": "黄督",
      "poem": "乔客他乡人。三春不得归。愿看杨柳树。已复藏班鵻。笼车度蹋衍。故人求寄载。催牛闭后户。无预故人事。"
    },
    {
      "title": "西平乐",
      "poem": "我情与欢情。二情感苍天。形虽胡越隔。神交中夜间。"
    },
    {
      "title": "寻阳乐",
      "poem": "鸡亭故侬去。九里新侬还。送一却迎两。无有暂时闲。"
    },
    {
      "title": "白附鸠",
      "poem": "石头龙尾弯。新亭送客渚。酤酒不取钱。郎能饮几许。"
    },
    {
      "title": "拔蒲",
      "poem": "青蒲衔紫茸。长叶复从风。与君同舟去。拔蒲五湖中。朝发桂兰渚。昼息桑榆下。与君同拔蒲。竟日不成把。"
    },
    {
      "title": "作蚕丝",
      "poem": "柔桑感阳风。阿娜婴兰妇。垂条付绿叶。委体看女手。春蚕不应老。昼夜常怀丝。何惜微躯尽。缠绵自有时。绩蚕初成茧。相思条女密。投身汤水中。贵得共成匹。素丝非常质。屈折成绮罗。敢辞机杼劳。但恐花色多。"
    },
    {
      "title": "凯容舞",
      "poem": "於赫皇祖。宫墙高嶷。迈彼厥初。成兹峻机。缦乐简简。閟寝翼翼。祼飨若存。惟灵靡测。"
    },
    {
      "title": "凯容舞",
      "poem": "昭哉上德。浚彼洪源。道光前训。庆流后昆。神猷绵邈。清庙斯存。以享以祀。惟祖惟尊。"
    },
    {
      "title": "凯容舞",
      "poem": "选辰崇飨。饰礼严敬。靡爱牲牢。兼馨粢盛。明明烈祖。龙光远映。肇我王风。形斯舞咏。"
    },
    {
      "title": "凯容舞",
      "poem": "道遥积庆。德远昌基。永言祖武。致享从思。九章停列。八舞回墀。灵其降止。百福来绥。"
    },
    {
      "title": "凯容舞",
      "poem": "肇迹缔基。义标鸿篆。恭惟载德。琼源方阐。享荐三清。筵陈四琏。增我堂构。式敷帝典。"
    },
    {
      "title": "景德凯容舞",
      "poem": "皇祖执德。长发其祥。显仁藏用。怀道韬光。宁斯閟寝。合此萧芗。永昭贻厥。还符翦商。"
    },
    {
      "title": "武德舞",
      "poem": "烝哉圣祖。抚运升离。道周经纬。功格玄只。方轩迈扈。比舜陵妫。缉熙是咏。钦明在斯。云雷遘屯。图南共举。大定扬越。震威衡楚。四奥宅心。九畴还叙。景星出翼。非云入吕。德畅容辞。庆昭羽缀。於穆清庙。载扬徽烈。嘉玉既陈。丰盛斯洁。是将是享。鸿猷无绝。◎释氏"
    }
  ],
  "释惠标": [
    {
      "title": "咏山诗三首",
      "poem": "灵山蕴丽名。秀出写蓬瀛。香炉带烟上。紫盖入霞生。雾卷莲峰出。岩开石镜明。定知丘壑里。并伫白云情。蛾眉信重险。天目本仙居。金华抱丹灶。玉笥蕴神书。幽人披薜荔。怨妾采蘼芜。紫岩无暮雨。何时送故夫。丹霞拂层阁。碧水泛蓬莱。鳌岫含烟耸。莲崖照日开。松门夹细叶。石磴染新苔。能令平子见。淹留未肯回。"
    },
    {
      "title": "咏水诗三首",
      "poem": "曾添疏勒井。经涌贰师营。玉津花色亮。银溪锦碛明。舟如空里泛。人似镜中行。持将符上善。利得动高情。骊泉紫阙映。珠浦碧沙沉。岸阔莲香远。流清云影深。风潭如拂镜。山溜似调琴。请君看皎洁。知有澹然心。长川落日照深。浦漾清风。弱柳垂江翠。新莲夹岸红。船行疑泛迥。目映似沉空。愿逐琴高戏。乘鱼入浪中。"
    },
    {
      "title": "咏孤石",
      "poem": "中原一孤石。地理不知年。根含彭泽浪。顶入香炉烟。崖成二鸟翼。峰作一芙莲。何时发东武。今来镇蠡川。"
    },
    {
      "title": "赠陈宝应",
      "poem": "送马犹临水。离旗稍引风。好看今夜月。当照紫微宫。"
    }
  ],
  "昙瑗": [
    {
      "title": "游故苑诗",
      "poem": "丹阳松叶少。白水黍苗多。浸淫下客泪。哀怨动民歌。春溪度短葛。秋浦没长莎。麋鹿自腾倚。车骑绝经过。萧条四野望。惆怅将如何。"
    }
  ],
  "释洪偃": [
    {
      "title": "游故苑诗",
      "poem": "龙田留故苑。汾水结馀波。怅望伤游目。辛酸思绪多。凉飚惨高树。浓露变轻萝。泽葵犹带井。池竹尚侵荷。秋风徒自急。无复白云歌。"
    },
    {
      "title": "登吴昇平亭",
      "poem": "萧萧物候晚。肃肃天望清。旅人聊策杖。登高荡客情。川原多旧迹。墟里或新名。宿烟浮始旦。朝日照初晴。独游乏徒侣。徐步寡逢迎。信矣非吾托。赏心何易并。"
    },
    {
      "title": "游钟山之开善定林息心宴坐引笔赋诗",
      "poem": "杖策步前岭。褰裳出外扉。轻萝转蒙密。幽迳复纡威。树高枝影细。山尽鸟声稀。石苔时滑屣。虫网乍粘衣。涧傍紫芝晔。岩上白云霏。松子排烟去。堂生寂不归。穷谷无还往。攀桂独依依。"
    }
  ],
  "释智恺": [
    {
      "title": "临终诗",
      "poem": "千月本难满。三时理易倾。石火无恒焰。电光非久明。遗文空满笥。徒然昧后生。泉路方幽噎。寒陇向凄清。一随朝露尽。唯有夜松声。高丽定法师"
    },
    {
      "title": "咏孤石",
      "poem": "迥石直生空。平湖四望通。岩根恒洒浪。树杪镇摇风。偃流还渍影。侵霞更上红。独拔群峰外。孤秀白云中。◎鬼神"
    },
    {
      "title": "鸟妖诗",
      "poem": "独足上高台。茂草变为灰。欲知我家处。朱门当水开。"
    }
  ]
}